UKUBA nomuzwa wokuphila kahle, ukuthula nokukhululeka emoyeni, ngezinye zezinto eseziseqhulwini lezivakashi uma zihlela amaholidi nezindawo ezizozihambela.Yikho lokhu okwenza ukuthi sande isitayela sokuthi izivakashi uma zibheka izindawo ezizovakashela kuzo, ziqikelele ukuthi zinaso iSpa noma sisondelene yini naleyo ndawo.Izindawo eziningi zokuvakasha sezidlisa ngazo izindawo zokubhucunga nokwelapha umzimba.Sikuhlanganisele uhlu lwezindawo ezinhlanu ezineSpa esihamba phambili, okumele uhlele ukuzivakashela maduze.1. Brahman Hills Spa and Healing EarthSiyiklelise eqhulwini ngenhloso le ndawo njengoba nozokuthola kuyo kusezingeni eliphezulu.Uphuma uwuzwa umehluko hhayi emzimbeni kuphela kepha nasemoyeni uma uqeda ukubhucungwa nezinye izinto ezenziwa kulesi Spa njengeFacial, Yoga, iBody Detox neBody Polish.Kulesi Spa kunanechibi elinamanzi afudumele anezithako ezenza umzimba unethezeke. Ukuba sendaweni enokuthula nakho kukodwa kukunika umuzwa opholile.Lesi Spa singaphakathi endaweni yezivakashi iBrahman Hills phakathi kweHowick neMooi River, edlisa kakhulu ngokuba yindawo yemishado. Nakhona eSpa zikhona izipesheli ezenzelwa omakoti, izimpelesi nezithandani.2. Sanctuary SpaLesi Spa siseSani Pass Premier Resort, ese-Underberg. Kukude impela uma kuthiwa usuka eThekwini kepha kuphela ukukhathala kulesi Spa. Ihhotela esikuso lidume nangokuba yindawo ekahle ukuhlela izingqungquthela nemihlangano yomsebenzi.Kulesi Spa beluleka ngokuthi abasuke beze ehhotela ngokomsebenzi, bangaziphuthiseli ngokuvakashela le ndawo yokuzibhucunga, okungabasiza nasekwehliseni ingcindezi yomsebenzi.Ukubhucungwa nokucwalwa kwezandla nezinyawo, kuthola amaphuzu aphelele kule ndawo. Eceleni kwayo kune-swimming pool ne-hot tub.3. Nibela SpaUsuke ubuka isidakadaka sechibi elingenela eSimangaliso Wetlands Park, uma useSpa esiseNibela Lake Lodge. Leli chibi lilodwa likunika umuzwa wokuphumula nokuthula.Uyadideka uma usungene ngaphakathi sekufanele ukhethe ukuthi uzowujabulisa kanjani umzimba wakho njengoba kunezinhlobonhlobo zezindlela zokuwubhucunga nokuwucwala njengoba kukhona oSwedish massage, Indian head massage ne-Anti stress massage. 4. The Spa Oyster BoxNgeyomntakabani le ndawo esehhotela iThe Oyster Box, eMhlanga. Yize incinza ephaketheni kodwa ngeke uyikhalele imali yakho ngoba ‘imigilingwane’ eyenziwa kulesiya Spa, ikushiya ‘uzelwe kabusha’ uzizwa sengathi unamandla amasha okubhekana nempilo.Indlela yokukhuculula nokwelapha umzimba eyayenziwa eTurkey emandulo iHammam, iyenziwa kulesi Spa esisehhotela eligudle ulwandle nelidume ngokuvakashelwa ngosaziwayo bamazwe omhlaba.5. Mangwanani SpaKuke kwakhona isikhathi lapho bekudlisa yona yodwa iMangwanani emkhakheni wezindawo zokubhucunga nokwelapha umzimba. Okuhle wukuthi le ndawo isalibambile izinga eliphezulu.Kuyibhonasi nokuthi iMangwanani Spa isitholakala emahhotela ehlukene nakwezinye izikhungo nezinxanxathela. IFacial yakhona ihamba phambili, uphuma ubuso buntofontofo futhi bukhazimula.Ungaya eMangwanani ekwezinye izindawo kodwa isahamba phambili eseSibaya Casino, eThekwini.IZITSHUDENI ezine zakuleli  ezifundela ubunesi  zizomela iNingizimu Afrika emqhudelwaneni wezitshudeni ezisemkhakheni ofanayo emhlabeni i-46th International WorldSkills Competition, ezobe iseChina ngo-Okthoba.Zingu-20 izitshudeni ebeziqhudelana ngesikhathi zisaqhathwe kuleli kwi-South Africa WorldSkills National Competion lapho kuwine khona ezine okuyizona ezizohamba.Lo mncintiswano wenziwa isikhungo sokuqeqeshelwa ezempilo nenhlalakahle, Health and Welfare Sector Education and TrainingAuthority (HWSETA) ngokubambisana neWorldSkills.Lezi zitshudeni bekumele ziveze ukuthi ulwazi lwazo lomsebenzi wokunakelela nolwezempilo esezilufundile lungakanani.Abane abazomela leli eChina nabanye ebebeyingxenye yalo mqhudelwano bahlomule ngomfundaze abazowusebenzisela ukuthuthukisa ulwazi lwabo ngokuthi bafunde ezinye iziqu emkhakhakheni wezempilo.USabelo Mazibuko owenza unyaka wesine eCharles Johnson Memorial Campus eNquthu,  uthe wenze konke okusemandleni  ukuze aphumelele kulo mncintiswano futhi kuyamjabulisa ukuthi uphumelele." Lo mqhudelwano awulula kodwa ngenze konke ebengingakwazi ukuthi ngikwenze, ngiyajabula ukuthi ukusebenza kwami kanzima kube nemiphumela emihle. Okungijabulisa kakhulu ukuthi ngizothola umfundaze engizowusebenzisela ukuqhubeka nezifundo zami,"  kusho uMazibuko.UDalisu Khumalo waseMtubatuba ofunda ekolishi labahlengikazi elisesibhedlela eMshiyeni, uthe umfundaze wakhe uzowusebenzisela ukuthi afunde i-Advanced Diploma in Midwifery.USakhile Ngcobo waseSoweto uthe yena uzowusebenzisela ukuthi afunde kabanzi ngePrimary Health Care.UNkk Elaine Brass isikhulu esiphezulu seHWSETA CEO, uthe lo mqhudelwano ubuyise ithemba ngobuhlengikazi. Abaphumelele lesi isiqalo sohambo oluzobasiza ekutheni bathole olunye ulwazi baphinde bahlangane nezinye izitshudeni zakwamanye amazwe lapho zizofunda khona okuningi. UTshiamo Mokgoetsi waseRustenberg, uthe ngaphezu kwakho konke okuhle azokuthola okuwumhlomulo womncintiswano uzophinde akwazi ukufaka kwiCV yakhe ukuthi uke waba yingxenye yomncintiswano omkhulu kangaka.Inhlangano ebhekele umdlavuza wesikhumba kuleli, iNational Cancer Association of SA, ithi abantu abasezindaweni ezishisa kakhulu zakuleli basengozini yokuhlaselwa wumdlavuza wesikhumba.Lesi sifo bathi siya ngokwanda emhlabeni ngenxa yokushintsha kwesimo sezulu.Njengoba uJanuwari ngokwekhalenda lezempilo uyinyanga yokuqwashisa ngomdlavuza wesikhumba, i-International Journal of Women Dermatology, ithe umoya ongcolile ngenxa yezimboni ezikhafula isisi esingcolile, imisebe yelanga eyingozi edalwa wukushintsha kwesimo sezulu, ngesinye sezizathu eziholela ekutheni senyuke isibalo sabanalesi sifo.IMelanoma bathi iwuhlobo oluyingozi lomdlavuza wesikhumba, oluvamise ukuhlasela ingxenye yesikhumba ejwayele ukutholwa yilanga.Ngokombhalo wezibalo zabahaqwe wumdlavuza, iNational Cancer Registry (NCR) ka-2019, iMelamona iwumdlavuza wesihlanu ohlasela abantu besilisa, ube ngowesithupha ohlasela abantu besifazane  kuleli.Ongoti besikhumba bathi nakuba ukuhlolwa ngongoti ukuthi kawunawo yini umdlavuza kungenye yezinto eziyingxenye yokuhlolwa okwenziwayo,  kodwa kubalulekile ukuthi umuntu azibheke isikhumba sakhe ukuthi asinalo yini ushintsho okungaba amachashazi noma amabala angafani nesikhumba sakhe.Uma ubuvele unamachachazi hlala ubheka ukuthi awashintshi umbala wawo, noma kube nokuqinile kuleyo ngxenye yesikhumba.Ukuvumbuka kwezinsumpa ekade ungenazo.Ukuba nemihuzuko kodwa ungazange ulimaleUkuba nezinyawo ezimnyama ezithendeni naseduze kwezinzipho. UNkk Lorraine Govender we-Cansa,  uthe inhloso enkulu yayo wukuthi ibe nezinhlelo zokufundisa abantu ngalo mdlavuza ukuze bawazi  bawuqonde."Uma sebewuqonda kuzoba lula ukuthi abantu abanawo basheshe babonwe, belashwe kusenesikhathi, okuyinto engakenzeki manje. Kuyenzeka umuntu eyedwa abe namabala okungenzeka ukuthi anomdlavuza angaphezulu kuka-100 kodwa angasukumi ngoba usuke engaqondi ukuthi la mabala noma ukushintsha kwesikhumba kwesinye isikhathi kungasho ukuthi unomdlavuza wesikhumba, " kusho uNkk Govender.ABACWANINGI bakhathazekile ngemiphumela yocwaningo olubheka ukuthi kwenzekani emzimbeni weziguli ezike zahlaselwa yiCorona ngokuhamba kwesikhathi.Ucwaningo lwenziwe e-UK kusetshenziswa imininingwane yocwaningo oluke lwenziwa phambilini olubheka ukuthi ingqondo ishintsha kanjani ngesikhathi umuntu ekhula. Abacwaningi bebethatha izithombe zabake bahaqwa yiCovid-19 beminyaka ehlukene bese beqhathanisa nemiphumela yalolu cwaningo olwaphothulwa ngo-2014.Abacwaningi  kulolu cwaningo oluqhubekayo bebebheka ukuthi umzimba ushintsha kanjani kumuntu oke wahaqwa yiCorona. Imiphumela yesikhashana ekhishwe ngenyanga edlule iveza ukuthi  bathole ukuthi liyehla izinga lokusebenza kobuchopho kumuntu oke wahaqwa yiCovid-19 uma eqhathaniswa nalingana naye ongazange ahaqwe yileli gciwane. Ngokocwaningo kuphela izinyanga oke wahaqeka izinga lokusebenza kobuchopho bakhe lehlile okwamanje abacwaningi abakwazi ukuthola ukuthi kuba  yisikhathi esingakanani ngoba ucwaningo lunezinyanga eziwu-18 .Okukhathaza abacwaningi ukuthi lokhu kuzoba nomthelela omubi ongenza ukuthi abantu baguge ngokushesha kanti sikhona isikhathi esithile esaziwayo sokuthi ubuchopho  bomuntu behlelwe izinga lokusebenza  ngoba esekhulile..Abacwaningi bathi uma beqhubeka nalolu cwaningo lwabo babheka ukuthi ngabe  kusho ukuthi abantu abasesigabeni esiphakathi  sokukhula nasebekhulile bangazithola kuphazamiseka ukusebenza kobuchopho babo bafane nabantu abadala kunabo.Lolu cwaningo luveze ukuthi  ingaphambili lobuchopho nengxenye ebizwa nge-temporal lobes iyancipha kubantu abake bahaqwa iCovid-19 kanti kubantu abangazange bahaqeke ayinciphi ize inciphe uma sebesesigabeni esithile seminyaka okuhambisana nokukhula kwabo.UDkt Mike Dow ongomunye wabacwaningi uthe njengamanje abacwaningi babheka ukuthi ngabe le miphumela ichaza ukuthi abake bahaqwa yiCorona bazophathwa isifo sabantu abadala i-Alzheimer ngoba lesi sifo senza ukuthi umuntu omdala akhohlwe masinyane futhi angabuzwa ubumnandi bento ayidlayo okuthiwa kwenzeka uma kuncipha lezi zingxenye zobuchopho kanti zingezinye zezimpawu zeCorona.“ Lokhu kusho ukuthi kwabanye noma ingasekho iCorona emzimbeni kodwa bayaqhubeka bakhohlwe futhi bangezwa ukuthi into abayidlayo injani,”  kusho yena.U-71% wabantu bakuleli uzimisele ngokugomela iCovid-19 ukuze uphephe kulesi sifo. Lokhu kusho ukuthi abayisikhombisa kwabawu-10 abanankinga nokugoma. Lezi zindaba zivezwe wucwaningo lwakamuva olubizwa ngeNational Income Dynamics Study (Nids) Coronavirus Rapid Mobile Survey (Cram) olwethulwe ngokusemthethweni kwi-webinar yayizolo.UMnuz Nic Spaul ongumcwaningi ozinze eNyuvesi yaseStellenbosch uveze ukuthi bawu-29% abantu abangathandi ukugomela iCovid-19 kanti basaba ukuthi umgomo uzobadalela ezinye izifo.Uthe iningi lalabo abasaba ukugoma lifunda kakhulu izindaba ezingaqinisekisiwe ezinkundleni zokuxhumana.Ucwaningo luveze ukuthi abantu abasha abaneminyaka ewu-18 kuya ku-25 abathandi ukugoma uma kuqhathaniswa nabadala abaneminyaka engaphezu kuka-25.U-73% wabadala abaneminyaka ewu-35 kuya ku-59 bazwakalise ukuthi bazimisele ngokugoma.“Sithole ukuthi abantu abanezifo ezingalapheki bazimisele ngokugoma kanjalo nabadala. Ucwaningo lwethu luveze ukuthi abakhuluma isibhunu (42%) bayasaba ukugomela iCovid-19. U-25% kuphela wabantu abasaba ukugoma abakhuluma isiZulu, isiXhosa, isiPedi nezinye izilimi. Abantu abangasabi ukugoma yilabo abakhuluma iTshiVenda njengoba sithole ukuthi wu-18% kuphela omanqika,” kusho uSpaul.UMnuz Reza Daniels ongumcwaningi eNyuvesi yaseCape Town, uveze ukuthi ukuqubuka kweCovid-19 kushintshe indlela yokufunda ezikoleni.Abafundi bamabanga aphansi ezikoleni okungakhokhwa kuzo balahlekelwe wu-75% wezifundo zabo.Uthe izingane ezifunda kulezi zikole aziyi njalo esikoleni futhi azikwazi ukwenza umsebenzi emakhaya uma kuqhathaniswa nalezo ezifunda ezikoleni ezikhokhayo, ezinezinsiza zobuchwepheshe besimanje.Uveze nokuthi izingane bezingakutholi ukudla kahle njengoba bezisemakhaya kanti namanje u-43% kuphela okwazi ukuphakelwa ezikoleni.“Sithole ukuthi isibalo sezingane ezilala zingadlile sehlile njengoba izikole zivuliwe sasuka ku-16% saya ku-14% ngoFebhuwari noMashi walo nyaka uma siliqhathanisa noNovemba noDisemba wonyaka odlule. U-67% wabantu esikhulume nabo uveze ukuthi awunayo imali yokuthenga ukudla yingakho izingane zilala zingadlile. Lokhu kukhombisa ngokusobala ukuthi izingane kufanele zidle esikoleni,” kusho uDaniels.Uthe othisha ababulawa yiCovid-19 abavamisile ukuyithola esikoleni ngoba abanye bebeshona nangesikhathi izikole zivaliwe.Ucwaningo lweNIDS-CRAM lwenziwa abacwaningi abawu-30 bamanyuvesi amahlanu aseNingizimu Afrika okungeyaseCape Town, Stellenbosch,Wits, Rhodes neyaseJohannesburg.Ucwaningo oluphelele lutholakala ngokuvakashela u-cramsurvey.org.WONKE ama-medical aid kuleli azokukhokhela ukugonywelwa kweCovid-19 kwamalungu awo.Umkhandlu wama-medical aid kuleli uthi ukugonyelwa kweCovid-19, sekufakiwe ngaphansi kwezinto ezikhokhelwa yi-medical, iPrescribed Minimum Benefits (PMB).UNgqongqoshe wezeMpilo kuleli, uDkt  Zweli Mkhize, wamukele indlela ahlelwe ngayo ama-PMB kuwo okukhona nokuthi i-medical aid ikhokhele nokwelashwa okuphuthumayo, kuhlanganisa nezifo ezingu-25 ezingamahlalakhona kanye nezinye izifo ezingu-271.Ukuhlolelwa iCovid-19, ukulawulwa kwayo nokuphefumula ngomshini konke kufakwe ohlwini olusha lwama-PMB, azokhokhelwa ama-medical aid kungakhathalekile ukuthi ilungu likuluphi uhlelo lwe-medical aid.Uhulumeni wakuleli kulindeleke ukuthi uqale uhlelo lokugonywa kwabasebenzi bezempilo njengoba umgomo ongenela abangu-1 million,  okhiqizwe yi-AstraZeneca, usufikile kuleli.Isikhulu esiphezulu kwaMomentum Health Solutions, uMnuz Damian McHugh, sithe ikhava yeCovid-19 izozimela, ayizuthathwa emalini ebhekelele ukugula kwelungu eyaziwa ngama-savings.UMnuz Lee Callakopen waKwaBonitas Medical Aid, uthe bazokhokhela nokugoma kwamanye amalungu abhaliswe ngumnikazi we-medical aid ngaphansi kwakhe.Uthe basohlelweni lokuhlanganisa ulwazi lwamalungu abo ukuze akwazi ukubhalisa esebenzisa i-online ukuze akwazi ukuyogoma."Lo mgomo uphindwa kabili, ukubhalisa ngalolu hlelo kuzokwenza ukuthi umuntu azi ukuthi kuzomele abuyele nini futhi ukuyogoma," kusho uCallakopen.UMkhize uthe amalungu omphakathi angenayo i-medical aid azokhokhelwa uhulumeni."Wonke umuntu osengcupheni yokuthola iCovid-19 uzogonywa. I-medical aid izokhokha, uma usuphumile kuyona uhulumeni uzokukhokhela," kusho yenaIziguli ezinesifo sikashukela nesokwehla nokwenyuka komfutho wegazi zinamathuba amaningi okuthi zihlaselwe isifo esithinta ukungasebenzi ngendlela kwezinso.Lokhu kushiwo isikhulu esiphezulu esikhungweni esibhekele izifo ezithinta izinso, iNational Renal Care(NRC), uDkt Chevon Clark edlulisa umyalezo ohambisana nokuthi leli sonto ngokwekhalenda lezempilo elokuqwashisa ngezifo zezinso.Uthe ulwazi  olugcinwe esikhungweni iNational Kidney Foundation of South Africa (NKFSA), lukhombisa ukuthi u-60 kuya ku-65% weziguli ezinesifo sokwehla nokwenyuka komfutho wegazi zinenkinga yezinso ezingasebenzi kahle, kanti 25% weziguli ezinesifo sikashukela esidalwa indlela umuntu aphila  ngayo, utype 2 zinenkinga yezinso ezingasebenzi kahle.“Ukhiye wokulawuleka kwalesi sifo ukuthi sisheshe sitholakale ngoba aselapheki kodwa abezempilo bayakwazi ukwenza uhlelo lokusilawula olukahle uma sisheshe satholakala.  Iziguli ezinesifo sikashukela nezinesifo sokwehla nokwenyuka komfutho wegazi zinamathuba engeziwe okuthi zihlaselwe ilesi sifo, ngakho kubalulekile ukuthi zihlale zihlola ukuthi izinso zazo zisasebenza kahle yini.  Into ebaluleke kakhulu ukuthi kwandiswe imikhankaso yokuqwashisa ngalesi sifo, ngoba usuku oludlulayo onesifo sezinso engaluqalile uhlelo lokwelashwa, isifo siyaqhubeka egazini okwenza ukuthi kube nzima ukuthi silawulwe agcine esethembele ekuhlanzweni izinso ngomshini okusuke sekuyisigaba esibucayi,” kusho yena.Uqhube wathi umsebenzi wezinso ukusefa uketshezi olusuke lungasadingwa umzimba nalolo olunobuthi zilukhiphe emzimbeni, ngomchamo. Uma lokhu kungenzekanga umzimba uhlala nokungcola okumele ngabe sekuphumile kuwo okudala ezinye izinkinga zempilo.Uthe ukulawulwa ngendlela kwesifo sokwehla nokwenyuka komfutho wegazi nesikashukela kwehlisa amathuba okuhlaselwa isifo senhliziyo nesezinso ngo-70 kuya ku-80%.Uthe enye into esizayo ukuthi uma isiguli sesitsheliwe ukuthi izinso zaso zithwele kanzima,  sishintshe indlela esiphila ngayo. Sizivocavoce, siphuze kakhulu amanzi ukuze umzimba ungaphelelwa ngamanzi, sizame ukusebenzisa izinto ezizohlanza uketshezi olungubuthi olusemzimbeni, sinciphise ekuphuzeni utshwala nokubhema. Sidle ukudla okunempilo okuyimifino nezithelo.ABANGABONI KwaZulu-Natal bafuna ukuthi uhulumeni ababhekelele, babe ngabanye babantu abazogoma kuqala njengengoba kuqala isigaba sesibili sokugomela iCovid-19 namhlanje.NgoLwesihlanu, inhlangano ebhekelela abakhubazekile, iGezephi Foundation, ibe nesigcawu sokubonisana  sabangaboni ebesiseThekwini lapho beveze khona izinkinga ezibenza babe sengcupheni yokuthola iCovid-19.UNksz Slindile Makhaye, weBlind Youth Organisation, uthe bayafisa ukuthi uhulumeni nabo ababeke eqhulwini ngoba basengcupheni yokutheleleka ngaleli gciwane."Njengoba singaboni nje, sibambelela endololwaneni yomuntu ukuze sikwazi ukuzwa umzimba wakhe ukuthi wenzenjani. Indololwane njengoba kuneCovid-19 kuthiwa abantu abakhwehlelele kuyo, okwenza ukuthi thina sibe sengcupheni ngoba sibambelela kuyo singazi ukuthi kuke kwakhwehlelelwa kuyo. Njengamanje sibambelela esandleni kodwa lokho akuphephile ngoba awawuzwa umzimba womuntu," kuchaza uNksz MakhayeUqhube wathi ngaphandle kwalokho, njengoba bengaboni basebenzisa izandla zabo bathinte ukuze bezwe ukuthi abukho yini ubungozi."Sibona ukuthi kwasekuqaleni ngesikhathi uhulumeni ebheka izindlela zokunqanda ukusabalala kwaleli gciwane, akazange amcabangele umuntu ongaboni. Sifisa ukuthi lokho akulungise ngokuthi sibe ngabanye abantu abazogoma kulesi sigaba sesibili,"  kusho yena.Usihlalo weGezephi Foundation, uMnuz Siya Zondi, uthe lesi siphakamiso basidlulisele kubaphathi bophiko lwabakhubazekile ehhovisi likaNdunankulu waKwaZulu-Natal naseMnyangweni wezeMpilo kulesi sifundazwe banethemba lokuthi sizofinyelela kuNgqongqoshe wezeMpilo, uDkt Zweli Mkhize.UMnyango wezeMpilo kuleli uthunyelelwe imibuzo  mayelana nokuthi abangaboni ngabe bayingxenye yini yabazogonywa kulesi sigaba. Kuze kwashaya isikhathi sokushicilela ungakaphenduli. ABENHLANGANO yabathandana nabobulili obufanayo KwaZulu-Natal, iLesbian and Gay Community and Health Centre, bathi iyize imikhankaso yabo yokugubha inyanga yesifo sofuba ababambisene kuyo noMnyango wezeMpilo ngenxa yokungcola kweTheku.USbo Khumalo omele le nhlangano KwaZulu-Natal, uthe babona zizokwanda izibalo zabahlaselwe yisifo sofuba ngenxa yokungcola okuseThekwini nezindawo ezilakhele ngenxa yesiteleka sakamuva.“Akukhona ukuthi asizwelani nabasebenzi bakamasipala weTheku abafuna izimfuno zabo. Inkinga wukuthi noMnyango wezeMpilo KwaZulu-Natal awenzi okwanele ukulekelela ukuthi siqhube kahle imikhankaso yokulwa nesifo sofuba njengoba uMashi kuyinyanga yofuba.“Ikhona imizamo abangayenza njengokukhipha amaphoyisa ukuphelezela abaletha amanzi nabaqoqa udoti ezitaladini. Uma siqhuba le mikhankaso sigqugquzela inhlanzeko ukuze kugwemeke isifo sofuba.“Inkinga ukuthi uyigqugquzela kanjani inhlanzeko ube uqhuba umkhankaso endaweni engcolile? Kumanje kuxake nesifo sophenyane esidinga ukuthi kube nenhlanzeko ukuze singabhebhetheki,” kusho uSbo.Uthe kumanje balungiselela iNational TB Day ezoba seGoli ngoMashi 24 kodwa bazofika khona bengayilungele njengoba imikhankaso yaKwaZulu-Natal iphazanyiswa ukungcola okuseThekwini.Uveze ukuthi ngisho nesiqubulo salo nyaka semikhankaso yesifo sofuba sithi: “Sithi mina nawe singasiqeda isifo sofuba”  kodwa babona kuyinto engelula ukwenzeka njengoba kugcole ngalolu hlobo eThekwini.Uqhube wathi njengamanje akulula ukuthi bangakhuluma nomasipala weTheku njengoba inkinga kungabasebenzi bakhona abalwela izimfuno zabo, kodwa uMnyango wezeMpilo kumele kube yiwona ongenelelayo.INHLANGANO i-World Health Organisation (WHO) isinxenxe abesifazane abazithwele kanye nabesifazane abaneminyaka ebavumela ukuba bathole abantwana ukuba bazithibe otshwaleni.Lokhu kuvela njengoba iphakamisa izincomo ngaphansi kohlelo lwayo lwe-Global Alcohol Action Plan, nokuyilapho ifuna ukulusebenzisa emazweni ahlukene ukuzama ukwehlisa izinga lotshwala.Kulezi zincomo abasaziphakamisa, kuvele ukuthi utshwala buba nemithelela emibi empilweni yabantu, kube nemithelela engemihle ngokuthola izifo.Konina bezingane abazithwele, kuthiwa bangasondelani nhlobo notshwala. Bese kuthi abesifazane abasazimisele ukuba nabantwana banciphise otshwaleni.Phakathi kwezinye izinto ezivela kulo mqulu we-WHO ukuthi izingane ziqala zisencane ukuphuza, cishe zineminyaka engu-15, nokuyinto abayihlabile.Kube nemvunge ezinkundleni zokuxhumana ngalezi ziphakamiso ezishicilelwe ngoLwesithathu kwi-website ye-WHO, abanye bethi zicwasa abesifazane abasafuna ukuba nezingane kodwa kungashiwo lutho ngabesilisa.NJENGOBA kuyinyanga yabesifazane, inkampani ekhiqiza imithi iphinde igqugquzele ukuthi abantu bazinakekele ngokuzihlola ukuthi abanazo yini izifo ukuze bathole ukwelashwa kusenesikhathi iPharma Dynamics, ikhuthaza abesifazane ukuthi bangakhohlwa ukuya ezikhungweni zezempilo bayohlolwa izifo ezibahluphayo ukuze baphile kahle.UNkk Nicole Jennings, okhulumela le nkampani, uthe ukuhlolwa kubalulekile noma kungathiwa uzizwa uphile kahle.“Ukuhlolwa kwezempilo ngokuvamile kumele ukwenze uphilile ungalindi uze ugule. Inhloso yakho wukuthola isifo kusenesikhathi - zingakabonakali izimpawu. Ezimeni eziningi, ukwelapha isifo kusenesikhathi kukhipha imiphumela engcono. Ukuzihlola kungasiza ngokuthi isifo esiyingozi singabhebhetheki ngokushesha ngoba sisheshe sabonakala noma sinqandwe uma kuyisifo eselaphekayo.” usho kanje.Uqhube wathi abantu besifazane basemakhaya bajwayele ukuya emitholampilo izifo sezingene zagxila egazini okwenza ukuthi kubukeke sengathi izifo zidlanga kakhulu kubona. Uthe lokhu kwenziwa ukuthi kunezinto eziyizinkoleloze abazikholwayo njengokuthi izifo ezithile ziphatha abantu abadala.“Kuyinganekwane ukuthi umfutho wegazi ophezulu ngokujwayelekile uphatha amadoda noma abantu abadala. Ucwaningo olwenziwe eNingizimu Afrika lukhomba ukuthi isifo sezinga lomfutho wegazi ophezulu kubantu besifazane linyukile kule minyaka engu-20 edlule,” kusho yena.Ucwaningo olwenziwe kuleli kubantu besilisa abangu-5 477 nabesifazane abangu-7 740 luveze ukwanda kwesifo somfutho wegazi ophezulu esinyuke sisuka ku-27% saya ku-45% kwabesilisa kwabesifazane sisuke ku-31% saya ku-48%."Umfutho wegazi ophezulu ubizwa ngokuthi umbulali ocashile ngoba ngokuvamile awunazo izimpawu kodwa unomthelela omubi empilweni yakho. Ngokujwayelekile zonke izifo ezidalwa umfutho wegazi ophezulu nokukhubazeka okudalwa yiwo kungagwemeka uma usheshe wabonakala. Ngakho kubalulekile ukuthi uhlale uya esikhungweni sezempilo uyohlola umfutho wegazi."UNkk Jennings uthe ukuhlolwa umfutho wegazi kumele abantu abaqale ukukwenza beneminyaka engu-18.Okunye athe kubalulekile ukuthi abantu besifazane bakwenze ukuhlola izinga le-cholesterol.Uthe imiphumela yokuhlolwa i-cholesterol iyona eshoyo ukuthi usemathubeni angakanani okuthi uhlaselwe yisifo senhliziyo nesohlangothi. Uthe kona kumele umuntu aqale ukukwenza uma eseneminyaka engu-20 bese ekwenza njalo ngemuva kweminyaka emihlanu kodwa uma ekhaya kunomlando wabantu abake baxakwa yiyo kumele kwenziwe njalo.Uthe izinga likashukela egazini ngesinye sezimo okumele abantu besifazane bazijwayeze ukusihlola.Uthe abantu besifazane abaneminyaka engu-45 kuya phezulu kumele njalo ngemuva kweminyaka emithathu bahlolwe ukuthi banoshukela ongakanani egazini labo.Uthe ukuhlolwa ukuthi awunalo yini igciwane lengculazi kubaluleke kakhulu njengoba izinga lokusabalala kwaleli gciwane kuleli liphezulu. Uthe okungenani umuntu wesifazane kumele ahlole kanye ngonyaka ukuthi akanalo yini igciwane lengculazi.Ukuhlolwa ukuthi awunawo yini umdlavuza wesibeletho, wenze i-pap smear, uthe ngenye yezinto ezibalulekile kubantu besifazane."Udokotela uhlola uketshezi olusemlonyeni wesibeletho kusetshenziswa ubuchwepheshe obukhombayo uma kunoshintsho olungasho ukuthi unomdlavuza wesibeletho," kusho yena.Uthe umuntu wesifazane kumele aqale ukwenza i-pap smear eneminyaka engu-25.Ngaphandle komdlavuza wesibeletho omunye umdlavuza ophatha abantu besifazane umdlavuza webele. Uthe abantu besifazane abaneminyaka ewu-40 kuya phezulu kumele bazijwayeze ukuzihlola bona ngokuzithinta, babuye benze ukuhlolwa okubizwa ngemammogram.Okunye ukuhlolwa athe kubalulekile ukubheka ukuthi amathambo akho aqine ngokwanele yini okwaziwa ngebone density ukuze bangaphuki kalula. Uthe lokhu kuhlolwa kunconywa ukuthi kwenziwe ngabesifazane abaneminyaka engu-60 kuya ku-65.ABACWANINGI abahlola umgomo wesandulela ngculazi bathi nakuba lo mgomo okhiqizwe ngobuchwepheshe imNRA, ohlolwa emhlabeni wonke, uthembisa uma uhlolwa ezilwaneni kodwa ngeke baqale bawuhlole kubantu okwamanje.Bekulindeleke ukuthi kuphele unyaka lo mgomo ususesigabeni sokuhlolwa kubantu. Ososayensi besikhungo iNational Institute of Allergy and Infectious Diseases (NIAID) sase-United States of America (USA) bathi kusekuningi okusamele bakubhekisise ngaphambi kokuthi baqale ucwaningo olwenziwa kubantu njengoba olwenziwe emagundaneni, luthembisa.UPaolo Lusso ongomunye wabacwaningi futhi ongumbhali walolu cwaningo olushicilelwe emqingweni i-Journal Nurture Medicines eshicilelwe ngeledlule, uthe balwenza ngemigomo eyenziwa ngobuchwepheshe i-mRNA. Uthe lobu wubuchwepheshe obusetshenziswe ngesikhathi kwenziwa imigomo yeCovid-19, buyethembisa kodwa bekumele bangaqhubekeli esigabeni esilandelayo kuze kube babhekisisa ezinye izinto. Uthe yingakho besimisile isigaba eslilandelayo sokuhlola umgomo kubantu obekumele siqale uma sekuphele esokuhlolwa kwawo ezilwaneni."Njengoba besenza ucwaningo ezilwaneni, sibonile ukuthi kudingeka ukuthi amagundane ajove izikhawu eziningi okungacishe kube wunyaka ngaphambi kokuthi kube nokuvikeleka okukhona futhi kwenziwe isikali esithe xaxa. Lokhu kusitshela ukuthi akumele siqhubekele phambili senze isigaba esilandelayo socwaningo ngoba sisafuna ukugculiseka kahle,“  usho yena.Uthe lokhu akusho ukuthi sebephonse ithawula kodwa basafuna ukuthi benyuse izinga lokuvikela kulo mgomo, okusho ukuthi bazokwenza omunye ozobe namandla athe xaxa abazophinde bawuhlole ezilwaneni futhi ngaphambi kokuthi bawuhlole ngabantu."Uma kubonakala ukuthi kunomehluko ezilwaneni sizoqhubeka senze ucwaningo lwesigaba sokuqala ngabantu, siqale ngabantu abadala,"  kusho yena.Ngo-Agasti, abakhiqizi bemigomo, iJohnson&Johnson, balumisa ucwaningo i-Imbokodo obelwenziwa ngabantu besifazane abangu-2 600 e-Afrika, ngoba bethi lolu cwaningo ebese luqhubeke iminyaka emibili, lukhombise ukuthi lo mgomo uvikela ngo-25% kuphela.Umgomo weJ&J wona wenziwe ngohlelo lokwenza imigomo olwaziwa nge-viral vector vaccine.Abacwaningi be-NIAID bathi ulwazi olutholakale kulolu cwaningo olwamiswa ngo-Agasti, bazolusebenzisa njengoba beqhubeka besebenzisa umgomo owenziwe ngobuchwepheshe, i-mNRA.Ucwaningo lweJ&J bekumele luphele ngo-2023 olwemigomo ekhiqizwe nge-mNRA luzophela ngo-2024.USolwazi Lynn Morris owungoti wamagciwane ocwaninga ngesandulela ngculazi kuleli, uthe ucwaningo olwenziwayo ngeHIV alukakwazi ukukhanda amasosha avikelayo adingekayo."Lokho akufani nokukhanda uketshezi oluvikelayo olwaziwa ngama-spike protein esibona kwenzeka. Inkinga esibhekene nayo ukuthi kusenzima ukwenza into efana ncamashi ne-HIV ukuze kuzothi uma i-HIV yangempela isihlasela emzimbeni, ifice umzimba sewakhe amasosha afana ncamashi. Amasosha adingeka ukuze azokwenza ukuthi ingangeni," kusho uSolwazi Morris. ISIKHUNGO esibhekelele izifo ezithathelanayo, iNational Institute for Communicable Diseases (NICD), sithi izibalo zakamuva ezikhomba ukuthi abantu abasha abahaqwe yiCovid-19 ezithi bangu-37,857 zidalwe ubuhixihixi bamakhompyutha, njengoba izibalo zangempela ziwuhhafu walezi.Isitatimende esithunyelwe yilesi sikhungo sithe izibalo eziyizo zabantu abasha abahaqekile zithi bangu-18 035."Izinga lokutheleleka kwabantu ngeCovid-19 liku-28.9%," kusho isitatimende.Lezi zibalo bezithusa ngoba ezinkulu ezike zaba khona ezikaJulayi ezathi bangu-26, 645 abantu abahaqekile. Abantu abahaqwe yiCovid-19 kuleli selokhu yafika kuleli bangu-3,167,497Abantu abasha ababulelwe yileli gciwane bangu-21, okuholele ekutheni izibalo zababulelwe yileli gciwane zibe ngu-90,137.“Sibikelwe ngesonto eledlule ukuthi kunezinkinga zokwedluliselwa kolwazi lwabantu abahaqekile kumakhompyutha ezikhungweni zezempilo zikahulumeni. Kuthiwa abengakwazi ukudlulisa ulwazi lwabantu okutholakale ukuthi bahaqekile, okuholele ekutheni nathi singakwazi ukubika ngokushesha izibalo zaze zabikwa sekudlule isikhathi. Lesi sikhungo senza isiqiniseko sokuthi imibiko mayelana nabantu abasha abahaqekile siyikhipha injengoba injalo, akukho obekufihlwa. Sizoqhubeka senze njalo," kusho isitatimende.Siqhube sathi abantu abasha abalaliswe ezibhedlela ngenxa yezifo ezidalwa yiCovid-19 bangu-96, osekuholele ekutheni abantu abalaliswe ezibhedlela ngenxa yeleli gciwane babe ngu-5,563.ABANTU besifazane abaningi kuyabakhathaza ukubona izimpahla zangaphansi zishintsha umbala, okungaba ukuthi zibukeke sengathi zishile noma kube sengathi zifakwe izinsiza zokususa amabala, ibleach.Ongoti bezempilo bathi nakuba lokhu kubukeka kabi futhi kubakhathaza abesifazane nabesilisa abaye babone izimpahla zabo zangasese sezimoshekile,  kodwa lokhu akuyona ingozi nakancane ngoba kusho ukuthi isitho sangasese sisuke sizihlanza sona bese sikhipha uketshezi olusasawotshana abadala ukuthi izingubo zangaphansi zishintshe umbala wazo. UDkt Kim Sonntag ongudokotela wezifo zabesifazane obelethisayo obuye abhale ebhukwini lezempilo, iWomen's Health South Africa uthe: “Isitho sangasese sowesifazane ngokwemvelo sinendawo enokusasawotshana (acid), ene-pH ephansi.Amagciwane amahle adingekayo emzimbeni abizwa nge-Lactobacilli, atholakala esithweni sangasese sowesifazane, ayasiza ekugcineni i-pH ihlale isezingeni elifanele ukuze owesifazane angangenwa yizifo.Lama gciwane iwona asiza ekutheni isitho sangasese sizihlanze. Uma isitho sangasese sikhipha uketshezi olungenalo iphunga futhi lungewona umbala ongajwayelekile okungaba ophuzi, oluhlaza okotshani noma onsundu kusho ukuthi isitho sangasese siyazihlanza."Uqhube wathi kujwayelekile ukuthi abesifazane babone izingubo zabo zangasese zimoshekile ngenxa yoketshezi oluphumayo. Lokhu kwenzeka kubantu besifazane abaningi emhlabeni.Ongakwenza ukuthi uma ubona lawo mabala uwabuke njengamabala achaza ukuthi isitho sakho sangasese senza lokho okumele sikwenze, hhayi njengento eyihlazo noma echaza ukuthi awuhlanzekile," kusho yena.Okunye athe ungakwenza ukuthi ugqoke izingubo zangaphansi ezingagqamile ukuze amabala angabonakali kalula.UDkt Annie Frenkel, owungoti wezifo zabantu besifazane obuye abeluleke  enkundleni yezokuxhumana uTik Tok, uthe baningi abangaqondi ngokusebenza kwesitho sabo,Abanye uthe baye basebenzise ama-panty liners ngenhloso yokuthi uketshezi okungenzeka lonakalise umbala wezingubo zangaphansi, lungene kuyona."Ipanty liner ilimaza isikhumba sesitho sangasese esibucayi,  uma uyigqoka nsuku zonke. Uma uzwa sengathi kukhona uketshezi oseluphumile ongakwenza, wukushintsha  izingubo zakho zangaphansi ngoba ukufaka ipanty liner njalo kulimaza isikhumba esibucayi.“Sigcina sesiluma ngoba ipanty liner uma ithintana naso lesi sikhumba igcina isiklwebha okungadala ukuthi amagciwane angene kalula," kusho yena.UKUSABALALA ngokushesha kwegciwane leCorona elitholakale kamuva e-India kuzoba nomthelela ohlelweni lokuusatshalaliswa kwemigomo yeCovid-19 emazweni ase-Afrika.UMqondisi Jikelele weNhlangano yezeMpilo eMhlabeni, iWorld Health Organisation (WHO),  uDkt Tedros Ghebreyesus uthe ukusabalala ngendlela engalawuleki kwegciwane elitholakale e-India, kuyayithinta i-Afrika njengoba kuzomele yonke imigomo eyikhiqizayo, iyikhiqizele izwe layo ngaphambi kokuthi kudayiselwe amanye amazwe."Maningi amazwe ase-Afrika anesivumelwano sokuthenga imigomo yeCovid-19 e-India, okumanje alinde imigomo yawo. Ukubhebhetheka ngokwedlulele kweCorona kuleliya lizwe kuzofaka ingcindezi kubakhiqizi  bemigomo, okuzodingeka ukuthi  bakhiqizele ekhaya ngaphambi kokuthi bacabange ngokudayisa. Zikhona izinhlelo esezenziwe zokuthi imigomo ithengwe kwamanye amazwe ngenxa yokuthi i-India nayo ibhekene negcindezi yayo. Lokho kuzosho ukuthi lawo mazwe asezoba sekugcineni ohlelweni lwabazokhiqizelwa imigomo kulezo zinkampani ngoba nazo bezivele zinohla lwazo, lwamazwe ebezihlele ukuwakhiqizela," kusho uGhebreyesus.UGhebreyesus wubekhuluma nabaholi bezempilo e-Afrika emhlanganweni wabo muva nje.Uthe e-Afrika bangu-2% abantu abagonyelwe iCovid-19 uma beqhathaniswa nasebegome emhlabeni wonke.Usho kanjena nje kuleli kutholakale ukuthi bane abantu abanegciwane elitholakale e-India, okudale uvalo olukhulu kubantu. Abanye bagxeka uhulumeni ngokuthi akazange ayivale imingcele namachweba, ukuze leli gciwane lingafinyeleli kuleli.USolwazi Barry Schoub, osekomitini eleluleka ongqongqoshe ababhekele iCovid-19 kuleli, iMinisterial Advisory Committee (MAC), uthe ukuvala imingcele namachweba bekungaba yisona sisombululo, ebesingasebenza kodwa ngenxa yesimo somnotho esintengayo kuleli ukwenza lokho kakusona isisombululo okwamanje. “Okwamanje akusona isinqumo okumele sithathwe wuhulumeni uma sibheka isimo somnotho kuleli. Mhlawumbe uma isimo siya ngokuya siqina lokho kungacatshangwa,” kusho uSchoub. UNHLANGOTHI yisifo esihlasela ubuchopho sibone sekuzwela ohlangothini olulawulwa yileyo ngxenye yobuchopho.Ubuchopho bulawula ukusebenza komzimba ngokwehlukana kwako, asithi nje kunengxenye yobuchopho elawula ukunyakaza, kunenye ezothi hamba uye kochama isinye sesiyakuthuma.Igazi lidlala indima enkulu ekuxhumaniseni lo msebenzi obucayi kangaka, yilesi sizathu kubalulekile ukufinyelela njalo kwegazi ebuchosheni futhi libe ngesikalo nangezithako ezifanele.Igazi eliya ebuchosheni lisuke lithwele umoya onamandla nohlanzekile, lifike liwushiye lo moya bese licosha umoya omdala osungcolile libuyele nawo emuva uyohlanzwa emaphashini. Ngiyaphinda, ngale ndlela siyakwazi ukuhamba ngezinyaw ozethu, sigijime, sikhulume ngemilomo, sixhawule abantu ngezandla, umzimba usithume endlini encane siyozikhulula, kubenjeya. Ngifisa sibone ukuthi kubaluleke kangakanani ukuthi igazi leli eligijima ngemithambo, lifike liseyilo ebuchosheni. Ngisho noma ngabe yini ezokwehlisa umumatho nengathikameza amakhemikhali amumethwe yigazi, kusho ukuqala kwezinkinga.Ake sithi imigwaqan aebuchosheni ehambisa leligazi isiyashintsha ayisabi uthela wayeka njengenjwayelo, lokhu kusho ukuthi leya ndawo okumele ihlale ithola umumatho ongakaya, ayisawutholi. Nakanjani kuzoqala ukuzwela emzimbeni; mhlawumbe uzozwa isiyezi, kuthi zibaba, kokunye yikhanjana, inkwantshu kuleyo ngxenye yomzimba elawulwa yileyo ngxenye yobuchopho.Kwesinye isikhathi umgwaqwana awunciphi nje kodwa uvaleke thaqa kuthiwe akudluli lutho. Lokhu kuchaza ukuthi leyo ngxenye yobuchopho ebilinde lelo gazi ayizukuthola lutho. Okunye okungenzeka, imithanjana ehambisa leli gazi ivele igqashuke ebuchosheni, siyayibona inkinga? Nalapho kuleyo ngxenye yobuchopho elindele lelo gazi ayizukuthola lutho. Emizimbeni umphumela yini?Usushaywe wuhlangothi, uhlangothi luyavendlenzeka, usuwe phansi akusahambeki, uyehluleka ukukhuluma, intamo ibheka eceleni, amathe ayajuza, uyazichamela nendle iyaziphumela. Isifo unhlangothi senzeka ngale ndlela!Ngiyafisa ukukuveza ukuthi kwabaningi ziba khona izinto ezenzeka emzimbeni eziba ngamabika, njenganje: ikhanda ongalijwayele, isiyezi, kuthi zibaba, inkwantshu engxenyeni yohlangothi, ulwimi lushwabane, intamo ijijeke, unkwankwaze ulwimi lugoqane ushwashwade amazwi angaphimiseleki, abanye babenamalimi into ongayijwayele.Abantu bakithi bakhetha ukunganaki bazibe nje, okanye baye kubantu abathile, kungaba umelaphi wendabuko, umthandazi, abanye bahambe bayofuna umhlola? Unhlangothi usuqalile la, angithi? Ukulima kuya phambili. Anginankinga nokuya kumelaphi wendabuko.Engifisa kwenzeke wukuthi uma unqume ukuyokwelashwa ngaleyo ndlela yini ungahlali kuye akwelaphe uze usinde? Sifikelani kudokotela okanye emtholampilo sekudlule isikhathi unhlangothi ukushayile sewuze wendlaleka wajula?Unhlangothi ufuna ukwelashwa usaqala, ngiyaphinda abantu bakithi mabeze nakithi lapha ekuqaleni singakajiyi isifo!Okujwayele ukwenzeka ukuzak udokotela emuva kwesikhathi eside seziziningi izindawo esezilimele emzimbeni. Ekugcineni kusishiya nebala elithi siyehluleka ukwelapha unhlangothi. Uma uqoke ukuyoqala ndawondawo isiguli sivinjwa yini ukuhlala selashwe khona kuze kube sekugcineni?Sifunelani ukuhlala njalo sidlaliseka injeje kuzekwakheke isithombe esibi esithi uma esengene lapha ngeke abuye! Sekwaze kwabanenkoleloze ethi uma ushaywe wunhlangothi awusindi uma ungaqalanga kuphikuphi ngaphambi kokuthi uye kudokotela. Amanga aluhlaza lawa, ayikho into enjalo.Ngicela ukuphinda ngithi oshaywe wunhlangothi makasondele ngokushesha kudokotela. Isifo sohlangothi siyaphindana, ngokulandelayo siba sibi kakhulu kunesangaphambilini futhi uma ungelashwa ngokuphelele kuyakwazi ukulandelana ngokushesha.Nakhu okunye okubaluleke kakhulu, lesi sifo senza kuncisheke umoya onamandla ebuchosheni, uma ogulayo ezojikeleza angasheshi ukuza kudokotela wenza ukuthi athi noma esesindile kodwa abenalokho nje ukungathi zasha emqondweni okanye agcine esenesifo sokuwa.Uma ushaywe wunhlangothi fika kudokotela ngokushesha, uzothola ukwelashwa okuphephile, okuphelele nokungena njeje.Mpilonde!NGABE uphoqelekile ukutshela umqashi ukuthi uhlushwa yisifo esithile sengqondo?Lona ngumbuzo ohlupha abantu abaningi abanokhwantalala nezinye izifo zengqondo. NgoLwesihlanu iSouth African Depression and Anxiety Group (Sadag), ibinenkundla yokucobelelana ngolwazi kwiFacebook, lapho abantu bebekhululekile bebuza nangezinkinga ababhekana nazo uma benezifo zengqondo emsebenzini.Izazi zeSadag, ziveze ukuthi yize abantu abaningi benazo izifo zengqondo kodwa bakuthola kunzima ukuziveza obala emsebenzini ngenxa yokusaba ukucwaswa, ngozakwabo abasebenza nabo noma ukubeka itoho labo engcupheni.UMnuz Peter Strasheim ongumnikazi weDLM Labour, oyisazi ngezifo zengqondo, ukukhubazeka nomthetho othinta ezabasebenzi, uthi kubalulekile ukuthi umsebenzi abheke imithetho ethinta ezempilo emsebenzini, ngaphambi kokudalula isifo esimphethe.“Uma ukhetha ukuphumela obala ngokuthi unesifo sengqondo akubalulekile ukuthi usisho igama laso kodwa kufanele ucacise ukuthi sikuthikameza kanjani. Abaqashi abanemithetho emihle yezempilo bayazwelana nawe, bese bekunikeza usizo olufanele. Kubalulekile ukutshela umqashi ngoba kwesinye isikhathi uzodinga ukuyobonana nodokotela wezifo zengqondo noma ukuhlaba ikhefu kancane emsebenzini,” kusho uStrasheim.Uthe uma kwenzeka umsebenzi exoshwa emuva kokuthi ephumele obala ngesifo sengqondo, kufanele abikele umnyango wezabaSebenzi , ummeli neCCMA.UDkt Nkateko Ndala-Magoro oyiClinical Psychologist, uthe kubalulekile nokuthi umsebenzi angavele nje aphumele obala ngesifo sengqondo kodwa asiveze uma siphazamisa indlela asebenza ngayo.UMENGAMELI Cyril Ramaphosa uthe iNingizimu Afrika ihlela ukusheshisa uhlelo lokukhiqiza imigomo yeCovid-19, uma amalungelo obunikazi bempahla (Intellectual property) exegiswa yiziphathimandla zokuhweba zamazwe omhlaba (World Trade Organisation).Uthe uhulumeni wakhe ufuna ukuthi  kuhoxiswe okwesikhashana amalungelo obunikazi bempahla athinta ukukhiqizwa kwemigomo yeCovid-19 (Trade-Related Aspects of Intellectual Property Rights (TRIPS).Usho lokhu encwadini ayibhalela umphakathi masonto onke, izolo.Ukumiswa okwesikhashana kwamalungelo uthe kuzosiza amazwe ampofu ukuze azikhiqizele imigomo azoyisabalalisa emazweni awo, njengoba umhlaba wonke ubhekene nenkinga yokuthi izinkampani ezinamalungelo okukhiqiza imigomo imvamisa okungezasemazweni anothile, ziyehluleka ukukhiqiza umthamo ozokwanela wonke  amazwe kanti futhi imigomo iyabiza."Lesi simo senza ukuthi amazwe anothile aqhubeke nohlelo lwawo lokugoma, antulayo ahlale elinde ukuthenga umgomo kwacebile.  Abantu emazweni antulayo bayafa kusalindiwe ngoba kunohlu olude lwabalinde ukuthenga,"   kusho uRamaphosa.Uthe ngenxa yokuthi imigomo idingeka kuwo  wonke amazwe kuholela ekutheni abakhokha kakhulu kube ibona abayithola kuqala."Imigomo kufanele itholwe yibo bonke abantu hhayi abakhokha kakhulu," kusho yena.Uqhube wathi u-55%  wemigomo yeCovid-19 ukhiqizwa eMpumalanga ye-Asia, u-40% ukhiqizwa e-Europe naseNorth America,  i- Afrika ne-South America bakhiqiza imigomo engaphansi kuka-5%.Uthe iNingizimu Afrika ingelinye lamazwe amahlanu e-Afrika  akwaziyo ukukhiqiza umgomo weCovid-19."Yize iNingizimu Afrika isiyithengile imigomo okuzogonywa ngayo iningi labantu  bese kuvikeleka abanye, kodwa sisesikhulu isidingo sokuthi nathi sikhiqize imigomo ukuze sizivikele,"  kusho yena.Isiphakamiso sikaRamaphosa sokuthi kumiswe okwesikhashana amalungelo obunikazi bempahla sesekwa nawumengameli wase-America uMnuz Joe Biden nenhlangano yezempilo emhlabeni, iWorld Health Organisation (WHO). INHLANGANO yezeMpilo eMhlabeni, iWorld Health Organisation (WHO), ithi ukusabalala kukapokisi wezinkawu, i-monkeypox kuyakhathaza kodwa okwamanje akukakafinyeleli esigabeni lapho kungathiwa ukuhlasela kwayo kuyisimo esiphuthumayo emhlabeni.Umqondisi wale nhlangano uDkt Tedros Ghebreyesus, uthe ongoti abehlukene ngaphansi kwale nhlangano bebehlangene bedingida udaba lokubheduka kwalesi sifo bebonisana ngokuthi ngabe sekungamele kuthiwe kumele ukubheduka kwaso kubekwe ngaphansi kwesimo esiphuthumayo yini kwavunyelwana ngokuthi kuyakhathaza kakhulu ukuqubuka kwaso kodwa izikhungo zezempilo emhlabeni ngeke kuthiwe azibe nezinhlelo zaso eziphuthumayo okwamanje."Okwamanje lesi sifo sisasiqaphe ngeso lokhozi ukuthi ngabe sizofaka ingcindezi yini ezikhungweni zezempilo," kusho uGhebreyesus.Uqhube wathi izinkomba abazisebenzisayo zokukala ukuthi sekumele isifo sifakwe ngaphansi kohlu lwezifo okumele kube nezinhlelo eziphuthumayo ngaso, azihambisani nokuthi lesi sifo sifakwe ngaphansi kwalolu hlelo.Uqhube wathi okwamanje abantu okubikwa ukuthi banaso bangu-3 000, basemazweni angu50 abengakaze abe nomuntu ohlaselwe yilesi sifo phambilini."Okwamanje munye umuntu okusabikwe ukuthi ubulawe yilesi sifo, lowo muntu ubenesifo esimenza ukuthi amasosha omzimba abe ntekenteke," kusho yena.Uqhube wathi lesi sifo sekunesikhathi sikhona emazweni ase-Afrika kodwa asinakiwe, azikho izinhlelo eziqondile zokusilawula futhi alukaze lwenziwe ucwaningo olusibheka kabanzi luveze namasu okusilawula."Kumele lokhu kuphele, lesi sifo kumele sibhekwe kabanzi, kungabhekwa sona kuphela kodwa kubhekwe nezinye izifo ezihlasele abantu abahlala emazweni antulayo ezinganakiwe."Udaba lwezempilo kumele kubanjiswane ngalo ngoba luthinta wonke umhlaba," kusho yena.Lesi sifo kuthiwa sithelelana ngokuthi uthintane nomuntu onaso noma ulunywe isinambuzane esinaso noma uthinte igazi noma uketshezi oluphuma kuleso sinambuzane.Ongoti bezempilo bathi akuvamisile ukuthi umuntu athole lesi sifo ngokusondelana nomuntu onaso kodwa kuyenzeka uma bezothintana ngomzimba okuhlanganisa ukuya ocansini, ukuthinta izingubo zokugqoka nezokulala ezisetshenziswa wumuntu onaso.Okunye okuthiwa kungenza ukuthi kube lula ukuthi utheleleke ukuthi usondelane nomuntu onaso uma ekhwehlela.Izifo ezike zangena ohlwinini lwezifo okumele zibhekwe ngokushesha, iCovid-19, Swine flu, Ebola, Polio nezinye.Ikomiti longoti bezifo kwiWHO lithe okwamanje kusamele leli gciwane liqashwe amanye amasonto kubhekwe ukuthi lizoziphatha kanjani."Sisafuna ukuthi sithole ulwazi oluthe xaxa ngaso, sithole nolunye ulwazi esingakabi nalo. Uma sesilutholile lolo lwazi kungenzeka isinqumo esithathiwe sishintshe,” kusho uGhebreyesus.INDODA eyodwa kwangu-17 isengcupheni yokuhlaselwa wumdlavuza wendlala yesinye, i-prostate cancer.Lokhu kuvezwe yiCancer Association of South Africa (Cansa), njengoba kuyinyanga yokuqwashisa ngomdlavuza wendlala yesinye kubantu besilisa.Lezi zibalo iCansa izithathe emqulwini oqukethe yizibalo zabahlaselwe yilo mdlavuza, iCancer Registry yango-2017.UNkk Gerda Strauss oyisikhulu esiphezulu kule nhlangano, uthe ucwaningo olwenziwe kuleli nasemazweni aphesheya, luveza ukuthi umdlavuza uya ngokuya uba mandla kubantu besilisa abamnyama base-Afrika."Okumele sikuqaphele ukuthi umdlavuza uyathanda ukugadla uphindelela emindenini eyodwa. Kubalulekile ukuthi uma uyindoda wazi ukuthi emndenini wakho bakhona yini asebeke baphathwa umdlavuza? Uma bekhona kumele ubheke ukuthi babe naziphi izimpawu? Amadoda awakukhuthaleli ukuhlola imidlavuza ehambisana nokukhula yingakho amanye amadoda abulawa umdlavuza obungeke uwabulale ukube asheshe ahlolwa kwaqinisekiswa ukuthi anawo," kusho yena.Umdlavuza wendlala yesinye utholwa ngokuthi kuhlolwe igazi kubhekwe iProstate Specific Antigen (PSA). Kubalulekile ukuthi amadoda aqale ukuzihlola eneminyaka ewu-40.Uma kukhona ilungu lomndeni elike laba nomdlavuza owesilisa oyilungu lalowo mndeni usengcupheni yokuthi naye ahlaselwe umdlavuza.UNkk Strauss uthe kunobudlelwano obukhona phakathi kwadoda adla ukudla onamafutha amaningi ezilwane okufana nenyama ebomvu enonile.Ucwaningo olwenziwe yiCleaveland Clinic olwethulwe kule nyanga luveza ukuthi inyama ebomvu, isikhuphasha seqanda, imikhiqizo yobisi enamafutha amaningi, kungenza amadoda abe ne-prostate cancer enenkani.UDkt Nima Shaffi ongomunye wabacwaningi uthe okwamanje lolu cwaningo luveze lokho, kusafuneka ukuthi baphinde benze olunye oluzocacisa kabanzi ukuthi yini ekulokhu kudla eyenza ukuthi umdlavuza ube nenkani uma sewelashwa? USolwazi Riana Bornman, wophiko lweSayensi ethinta ezempilo eNyuvesi yasePretoria, uthe kubalulekile ukuthi indoda njalo ngonyaka izihlole ukuthi ayinayo yini i-prostate cancer ukuze itholakale isasesigabeni esiphansi.“Ukuzihlola kumele amadoda akuqale eneminyaka ewu-45 kodwa amadoda ase-Afrika amnyama noma anamalungu omndeni aseke aba nomdlavuza kumele aqale eneminyaka ewu-40 ukuzihlola," kusho yena.Umdlavuza wendlala yesinye ungumdlavuza wesibili ohlasela amadoda, umdlavuza wamaphaphu yiwo ohamba phambili.UKUDLANGA kweCoronavirus kuleli okufaka ingcindezi ezikhungweni zezempilo kuholele ekutheni abantu abaningi babe nezinto abazisebenzisayo emakhaya ngethemba lokuthi zizokwenza ukuthi bangangenwa yileli gciwane, uma libangena bangaguli baze bafinyelele esigabeni sokuthi badinge ukuya esibhedlela.Lokhu bakwenza ngokuthi baphuze imithi ethile abayiphuzayo emakhaya, abanye bayagquma,abanye basebenzisa izinto ezizokwenza ukuthi amasosha  omzimba aqine ukuze uma lifika i gciwane libafice bengekho ntekenteke.Ongoti bezempilo bathi zikhona izinto abantu abangazenza emakhaya eziyizaba. Namhlanje sibheka ukuthi yiziphi lezi zinto abangazisebenzisa futhi kumele bazisebenzise kanjani ukuze zingaphenduki ushevu kubona.Ongoti bazempilo bathi ukuzelapha ekhaya akulula ngoba  amakhambi amaningi alukho ulwazi lwesayensi olukhomba ukuthi ayayelapha iCoronavirus.Amakhambi ahlale ekhona emakhaya amanye awo asetshenziselwa ukupheka  aziwayo ukuthi ayawukhathaza umkhuhlane owejwayelekile nawo abukho ubufakazi bokuthi ayayikhathaza iCoronavirus ngakho kuba nzima ukwazi ukuthi kumele ufake isikali esingakanani.Izinto ezihamba phambili abantu abaziphuzayo izinto ezaziwayo ukuthi ziyawukhathaza umkhuhlane ojwaylekile  ezifana noginger, ugarlic, ulamula  ukugquma zenziwa kakhulu ngalesi sikhathi ngoba kunenkolelo yokuthi kuyasiza nakwiCovid-19.Ongoti bathi lamakhambi asekhaya anakho ukusiza kodwa kumele ungalinge uyeke imithi oynikwe udokotela uma unaleli gciwanwe   nakuba  nayo ingayelaphi iCovid-19 kodwa eyelapha izimpawu ezidalwa ukuthi isiguli sinaleli gciwaneUDkt Atiya Mosam owungoti okwelashweni kwezifo ezijwayelekile uthe  ukugquma kuyasiza ekwehliseni ukucinana."Nakuba  kungalelaphi igciwane kodwa kuyasiza ekwehliseni ukucinana abantu abaningi ababanakho uma bephethwe yiCovid-19.  Kodwa abantu kumele baqaphele uma ukuthi basebenzisa isibulali magciwane  ngoba umjuluko usuke unaleli gciwane ngakho akumele uthintwe ngomunye umuntu, ngoba naye angalithola leli gciwane," kusho uDkt Mosam.UDkt   Indira Govender uthe ukugquma kusiza uma unezimpawu ezingatheni kodwa akulelapheki igciwane.Ukuphuza amanzi anolamula nane-ginger bayakuncoma ngoba  bathi ano-vitaminC onikeza umzimba amandla okulwa namagciwane.UDkt Mosan uthe amanzi anolamula naneginger ayasiza ukupholisa ubuhlungu bomphimbo nakho okujwayele ukuphatha iziguli ezineCovid-19.“ Kulula ukuphuza ukuphuza amanzi anolamula nanoginger kumuntu okhishwa yisisu nomuntu ozizwa  engakuthandi ukudla futhi uginger uyakuqeda ukucanuzela kwenhliziyo,"  kusho uDkt Govender.Okunye okusizayo kumuntu onezinga lokushisa okuphezulu ukumbeka indwangu emanziswe ngamanzi antukuntuku.UDkt Mosama uthe amanzi abandayo aphuma efrijini  namanaqhwa awasetshenziswa.AMAKHEMIKHALI amabili atholakala emikhiqizweni evamile yasendlini njengezibulali magciwane kanye nasetshenziswa kwifenisha anomthelela ekuphazamisekeni kwemizwa okudala i-autism ne-multiple sclerosis.Lokhu kuvezwe ucwaningo olulwenziwe iCase Western Reserve University School of Medicine, ese-Ohio olushicilelwe kwiJournal Nature Neurology muva nje. Ukushicilelwa kwalolu cwaningo kuqondaniswe nokuthi namhlanje, iWorld Autism Awareness Day.Abacwaningi bahlole imikhiqizo yasendlini yokuhlanza engu-1 800  esetshenziswa e-Unites States bathola ukuthi inamakhemikhali anomthelela ekuphazamisekeni kwemizwa. Amakhemikhali amabili ayizithako zeminye imikhiqizo aziwa ngama-quaternary ammonium compounds (quats) ne-organophosphate. abaretardants, angase abe nomthelela omubi empilweni yobuchopho bomuntu.Ama-quats atholakala emikhiqizweni yokugeza umzimba, eyokuthambisa izindwangu, ama-shampoos, imikhiqizo yokuvikela ilanga, kuma-baby wipes, okhilimu bokushefa, ama-nail polish, okhaphethi nezibulala-magciwane.I-Organophosphate itholakala ezintweni zikagesi, ezokwakha, ifenisha nakucwazi.Ngokwalolu cwaningo, ama-quats abangela ama-oligodendrocyte okungamagqamuzana obuchopho akhiqiza ulwelwesi oluvikelayo ukuba afe, i-organophosphate flame retardants iwavimbela avuthwe noma akhule ngokwenele.Omunye wababhali balolu cwaningo uDkt Paul Tesar we-Case Western Reserve University School of Medicine uthe ucwaningo luveza ukuthi ukukhiqizwa kwama-oligodendrocyte, okuphazamisekile kuhlobene nokuphazamiseka kwemizwa njenge-multiple sclerosis ne-autism.Ngakho-ke abacwaningi bakholwa ukuthi bathole 'ubungozi' obungasiza ekuhlonzweni nasekuvikelweni kwalesi sifo."Sithemba ukuthi umsebenzi wethu uzoba nomthelela ezinqumweni ezinolwazi mayelana nezinyathelo zokulawulwa kwala makhemikhali," kusho uTesar.Bangu-1.8 million abantu emhlabeni jikelele abane-multiple sclerosis, ngokusho kweWorld Health Organisation (WHO). Ngokwale nhlangano ingane eyodwa kwezingu-100 emhlabeni ine-autism.UDkt Erin Cohn ongumbhali kulolu cwaningo uthe isibalo sezingane ezine-Autism e-US siphindaphindeke kathathu eminyakeni engu-16Lokhu kwenza ukuthi kube nemibuzo yokuthi akukho yini okunye okunomthelela ekutheni lesi sifo sande ngaphandle kwalokho okwaziwayo  kokuthi kusuke kunenkinga yama-genes nokuthi nemvelo ingaba nomthelela.Ama-quats kwaziwa ukuthi ayasebenza ekubulaleni amagciwane kanye nesikhunta."Ukusetshenziswa kwemikhiqizo yokuhlanza, izibulala-magciwane kanye namakhemikhali kunomthelela empilweni yomphakathi emakhaya, ezikoleni, ezindaweni zokunakekelwa kwempilo nasemiphakathini nsuku zonke.“Ngemuva kokuhlasela kweCovid-19 kwenyukile ukusetshenziswa kwezibulali magciwane ezihlanza izandla," kusho uDkt Teaser.Ucwaningo olwenziwe ngo-2022 olwenziwe emagundaneni luveze ukuthi i-organophosphate flame retardants iguqula ukukhula kobuchopho enganeni esasesibelethweni.I-American Osteopathic Association yabheka imiphumela yamakhemikhali emagundaneni yathola ukuthi abangela ukwehla kwezinga lesidoda emagundaneni esilisa, awesifazane abe namaqanda amancane okudala ukuthi azale amagundane akhubazekile noma anezimo zempilo ezikhomba ukuphazamiseka.INHLANGANO eqwashisa futhi ilekelele imiphakathi entula amanzi yeluleka abantu ngokuthi baqaphele uma besebenzisa amanzi ngoba uma engcolile, angabagulisa. Bathi amanzi angahlanzekile ayimbangela yesifo sohudo esibulala u-19%, wezingane ezineminyaka engaphansi kwemihlanu  kuleli njalo ngonyaka.AbeSanofi, inhlangano elekelela imiphakathi ngezinsiza zokuthola amanzi ahlanzekile, ithe izingane ezihlala ezindaweni ezingenawo amanzi ahlanzekile zivamise ukuba sengcupheni yokuhlaselwa yisifo sokuhudo, esinganawo amandla kwesinye isikhathi zihlaselwe esinamandla esigcina sidlule nemiphefumulo yazo.Ucwaningo olushicilwe emqingweni wezempilo iSouth African Medical Journal, ngo-2018 lukhomba ukuthi ezinganeni ezingu-1000 ezizelwe, ezingu-27 kuya kwezingu-33, ziyashona ngaphambi kokuthi zibe neminyaka emihlanu. Ngokocwaningo ingxenye yezingane ishona ngesikhathi ibelethwa. Isifo sohudo, ipneumonia nesandulela ngculazi zihlonzwe njengezifo ezihamba phambili ngokubulala izingane ezingazange zishone ngesikhathi zibelethwa. Ngombiko wocwaningo ezinye izifo ezibulala izingane yizinhlekelele, izifo ezingena ezinganeni ngesikhathi onina besazikhulelwe, okuvame ukuba yinhlliziyo engekho esimeni esifanele, ukungakhuli kwezitho zengane ngendlela elindelekile iDown Syndrome, nezinye.Ongoti bezempilo bathi isifo sohudo esinganqamuki sidala izinkinga emzimbeni. Ezinye izinkinga kungaba ukuphelelwa ngamanzi emzimbeni futhi uma umuntu engalutholanga usizo ngokushesha angashona. Bathi okunye okwenzekayo ngesikhathi umuntu ekhishwa yisisu, umzimba awukwazi ukuthola imisoco okumele ngabe uyithola ekudleni ngoba kusuke sekuphazamiseke nomgudu wokugayeka kokudla.Inhloko yophiko lwesayensi enhlanganweni iSanofi, uNkk  Momeena Omarjee, ithe: “Izingane ezihlala ezindaweni ezikhungethwe ubuphofu zisemathubeni aphindwe kayishumi okubulawa yisifo sohudo, uma kuqhathaniswa nezingane ezihlala ezindaweni ezisezingenabo ubuphofu,"UNkk Omarjee usho kanje ngempelasonto ngesikhathi kugujwa usuku lwezingane, iNational Children Day.Uthe bakhethe ukuthi usuku balugube ngokubheka ukunakekelwa komgudu ohambisa ukudla ezinganeni. Uthe eNingizimu Afrika ukubheduka kwesifo sohudo kuvamise ukudalwa indawo engahlanzekile izingane ezihlala kuyo, ukungabikhona kwamanzi ahlanzeke ngokwenele, ukungahanjiswa ngendlela kwendle nezinye izinto ezithinta inhlanzeko.Ezinye izinkinga zokungahlanzeki kwamanzi kuleli uthe zidalwa ukucishwa kugesi ngenhloso yokuwonga, ukuhlasela kwesimo zezulu esilimaza ingqalasizinda yokuhanjiswa kwamanzi,  okuyizikhukhula, ukuguguleka kwenhlabathi okusanda kwenzeka KwaZulu-Natal, nase-Eastern Cape.Uthe inhlangano yakhe ngokubambisana neSave Children SA, izibekele ukuthi isize abantu abangu-2 million ukuthi bathole amanzi ahlanzekile  ngaphambi kuka-2025, okwamanje basazize abantu abangu-54 000 bakuleli.INTSHA namadoda kuthiwa bayadembesela ukuya ezikhungweni zezempilo ngoba besaba ukucwaswa noma ukungaphatheki kahle kulezi zikhungo.Ngenxa yalokhu kwasungulwa amasu azolekelela uMnyango wezeMpilo ukuze basondele ezikhungweni zezempilo, iSouth African National Intergrated Men's Health Strategy (SANINH) 2020-2025.  Nge-SANINH kunohlu lokuhlolwa olubhaliwe ukuze lulandelwe izingane ezineminyaka ephakathi  kuka 10 kuya ku 19, abesilisa abaphakathi kuka-20 kuya ku-34 namadoda aneminyaka engu-50 kuya phezulu basizakale.Ngala masu kukhuthazwa abafana namadoda ukuthi bajwayele ukuhlolwa ezifo ezifana nesifo sikashukela, umdlavuza, isifuba somoya nesifo senhliziyo nezifo zamaphaphu njalo ngonyaka.Kukhuthazwa abafana namadoda ukuthi baphile impilo ezobasiza ekutheni bangabi sengcupheni yokungenwa izifo eziyingozi okungaba ukugwema ukubhema, ukuzijwayeza ukudla ukudla okunempilo, ukugwema ukuba nesisindo esikhulu somzimba,  ukunyakazisa umzimba ngokuzivocavoca noma ukwenza imisebenzi enyakazisa umzimba.UMnuz Lesego Mateme we-SA Tobacco Free Youth Forum, uthe iningi lentsha liqala ukubhema ugwayi lisafunda ezikoleni zamabanga aphansi."Ucwaningo lwakamuva olwenziwe umkhandlu wezempilo kuleli, iSouth African Medical Reseach Council (SAMRC), luveza ukuthi u-26% wentsha esemanyuvesi ubhema  isibhawubhawu, ama-e cigarettes, i-vaping nezinye izinhlobo zikagwayi abacabanga ukuthi zinobungozi kancane kunogwayi ojwayelekile,  kanti bayazikhohlisa. Ama-e-cigarretes  ayingozi, iningi lentsha lingeniswa ezibhedlela lihaqwe izifo zamaphaphu ezidalwa ukuwabhema," kusho uMateme.Unxuse uhulumeni ukuthi ashaye imithetho ezovikela intsha ukuze  ingangeni ogibeni lokubhema lo gwayi.UDkt  Padaruth (Prithy) Ramlachan, owudokotela owungoti wezifo zocansi, oke waba umengameli we-African Society for Sexual Medicine, uthe izingane ezineminyaka ephakathi kwewu-10 kuya ku-19 kubalulekile ukuthi zihlolwe ukuthi zizwa kahle, zihlolwe amazinyo nomlomo, zihlolwe ukuthi zibona kahle  nokuthi imizimba yazo isebenza kahle yini. Ngaphezu kwalokho zilandele uhlelo lokugomela izifo. UDkt Ramlachan uthe amadoda aneminyaka ephakathi kuka-20 kuya ku-34 kumele ungapheli unyaka engazange ahlole ukuthi izinhlamvu zamankwahla azinazo yini izimila noma izigaxa ezingajwayelekile, ahlolwe ukuthi umfutho wegazi usezingeni elikahle yini,   izifo zocansi nokuthi inhliziyo ishaya kahle yini.“Ukuhlolwa okujwayelekile okubalwa umfutho wegazi, ushukela egazini, isisindo somuntu kubaluleke ngendlela eyisimanga yize kungabukeka kuyinto encane ongayenza uma unesikhathi,” kugcizelela uDkt Ramlachan. ABALELWA ku-38 amazwe abike ukuthi kunabantu emazweni awo okubikwe ukuthi banegciwane elizishintshile leCovid-19 i-Omicron.Inhlangano yezempilo emhlabeni, iWorld Health Organisation (WHO), ithe nakuba emaningi amazwe okubikwe ukuthi anabantu abanaleli gciwane kodwa akukabi khona umuntu okubikwe ukuthi ushonile ngenxa yalo. UDkt Maria Van Kerkhove weWHO uthe ngokubona kwabo leli gciwane lisabalala ngokushesha kodwa abakazi ukuthi ubungozi balo bungakanani.Uthe kusazothatha amasonto ngaphambi kokuthi bazi kabanzi ngokuthi ngabe lithelelana ngokushesha ukwedlula amanye yini nokuthi imigomo ekhona njengoba kusenziwa ucwaningo ngalo izoqhubeka isebenze ngendlela ebisebenzza ngayo yini noma izokwehla.Umengameli wase-USA uMnuz Joe Biden, uthe  leli gciwane kumele bakhathazeke ngalo kodwa akumele okwamanje batatazele kuze kube baneminingwane ephelele ngalo.Izibalo zakamuva zabahaqwe yileli gciwane kuleli zikhomba ukuthi bangu-11 125 abantu abasha abahaqwe yilona ngeSonto.IGauteng iyona ehamba phambili ngezibalo zabahaqwe yigciwane,  bangu-7 929 khona.Ongoti bezempilo bakuqinisekisile ukuthi iNingizimu Afrika isisesiwombeni sesine sokuhlalela kweCovid-19.Uhulumeni unxusa abantu ukuthi bagome ukuze bazivikele kuleli gciwane ngoba imigomo kuseyiyona kuphela engakuvikela kuleli gciwane.Bathe nakuba leli gciwane kubonakala sengathi lizosabalala ngokushesha kuneDelta yaphambilini kodwa bathi noma kungehla ukuvikeleka kodwa ukugoma kusasiza ngokugwema  ukuthi  abantu bagule kakhulu badinge ukulaliswa ezibhedlela.UmbuzoNGINGOWESIFAZANE, ngihlala nengane yami enonyaka. Asisathandani nobaba wayo ngoba selokhu kwabakhona ingane izinto aziphindanga zahamba kahle phakathi kwethu. Sasixabana njalo, ngathola ukuthi useqonyiwe, sahlukana. Yize ngangisamthanda kodwa ngasamukela isimo.Inkinga wukuthi uyafika ezobona ingane futhi ayilethele nezinto, yilapho uthando luvele luvuke kimi lume ngezinyawo. Ngiyabona ukuthi usangithanda ngoba sesike salala. Ngelinye ilanga efikile wangitshela nokuthi uyazisola ngesenzo sakhe, usefuna ukubuya. Ngiyamthanda.  Angifuni ukuqamba amanga, manje angazi noma ngimbuyise yini? Ngizokwazi kanjani ukuthi ngeke yini futhi esangishiya nengane?ImpenduloKuyacaca ukuthi, ukuhlukana kwakho naye, awuzange ukwamukele kodwa wawudinwe ukuthi useqonyiwe. Okuyiphutha elikhulu! Akumele uhlukane nomuntu usamthanda ngoba leyo nto ihlukumeza wena, nomuntu ozama ukuthandana naye. Lokhu kungenxa yokuthi inhliziyo yakho isasele kulona ozitshela ukuthi usuhlukene naye. Njengoba usamthanda futhi senike naya nasocansini, ekubeni nithi nihlukene, ngibona kungcono nihlale phansi. Nizame ukulungisa izinto ngoba kungenjalo nizolokhu nidlala umdlalo kamalalana, ozobe uxhaphaza wena. Akuhlukanwa nomuntu usamthanda dadewethu, ngoba inhliziyo isuke ingaxolile.KUSENZIMA ukuthi kusungulwe izinsiza eziningi ezakhelwe amadoda afuna ukuhlela umndeni.Lokhu kushiwo uDkt Zozo Nene oyinhloko yophiko olwelapha izinkinga ezithinta inzalo esibhedlela iSteve Biko obuye asebenze eNyuvesi yasePretoria. Ukusho lokhu ngesikhathi kunomhlangano wokucobelelana ngolwazi ngezinto ezenza ukuthi abantu bangakuthandi ukuhlela umndeni nokukhulelwa kwamantombazane asemancane. Lo mhlangano ubuhlelwe wuMnyango wezeMpilo kuleli obewenziwe ngezobuchwepheshe, izolo.UDkt Nene uthe ukuhlela umndeni nakuba kunganele, kube yinto eyenziwa ngumuntu wesifazane kuphela kodwa okwamanje zisembalwa izinto ezikhona zabantu besilisa.Uthe uma kucwaningwa ngokuhlela umndeni ngokwendoda, kusuke kubhekwa umkhiqizo ongaba yiphilisi okulula ukuthi iphinde ikhulelise uma isiyekile ukuhlela, elingeke liphazamise imizwa yocansi futhi elingabizi kakhulu."Okwenza ukuthi zingabi ziningi izinto ezikhona emakethe zokuhlela kwamadoda ukuthi umzimba wendoda kawufani nomuntu wesifazane. Umuntu wesifazane uneqanda elilodwa eliphumayo kuye ngenyanga kanti endodeni imbewu ekhiqizekayo ngosuku ingu-290 million. Ngesikhathi indoda ichitha imbewu isuke iphakathi kuka-20 kuya-40  million. Indoda ikhiqiza imbewu engu-1 500 ngomzuzwana, ngakho umkhiqizo okhona kumele ukwazi ukwenza zonke lezi zinto," kusho yena.Uqhube wathi abantu abaningi besifazane bayesaba ukusebenzisa imikhiqizo yokuhlela ngoba besaba ukuthi izokwenza ukuthi bangabatholi abantwana."Lokhu kwenziwa ukuthi kunabantu abantu abasabalalisa ulwazi olungelona bese abanye abantu balukholwe. Ikhona eminye imikhiqizo eyenza ukuthi uma umuntu esebenzisa yona kube nenkinga," kusho yena.UDkt Manala Makua woMnyango wezeMpilo uthe ukukhulelwa kwamantombazane asemancane aneminyaka ephakathi kuka-10 no14, kuyethusa."Ngo-2018, amantombazane anale minyaka akhulelelwa, ayengaphezulu kuka-2 000 nyakenye. Lesi sibalo sesiphindaphindeke kabili. Akufanele ngabe sikhuluma ngamantombazane anale minyaka akhulelwayo. Izingane ezingaka akumele ngabe ziyakhulelwa," kusho yena.UDkt Alex Maisoto uthe lesi sibalo kungenzeka ukuthi singaphezulu ngoba amantombazane okukhulunywa ngawo aye ezikhungweni zezempilo,  kawabelethelanga emakhaya noma azihushulele wona izisu."Lolu daba ludinga ukusukunyelwa ngoba amantombazane akhulelwe esamancane aba nezinkinga eziningi ezinye zazo eziwaholela ekutheni abelethe izingane ezinesisindo esincane. Enye yezinkinga, aba nokhwantalala olwenziwa ukuthi aye azibone ekhishwa inyumbazana, ngakolunye uhlangothi, enenkinga yokukhulisa ingane edinga ukuthi abe ngomama ngokuphelele, kungakhathalekile ukuthi uneminyaka emingaki. Ngakolunye uhlangothi, umuntu kusuke kusafanele aye esikoleni. Uba sengcupheni yokuthi agcine eyekile ukufunda," kusho yena.Uthe kusamele ukuthi kusungulwe imitholampilo noma izinhlelo ezizobhekana ngqo namantombazane amancane ukuze angesabi ukuya emitholampilo ayohlela umndeni ngoba kuze kufinyelele esigabeni sokuthi akhulelwe nje, ayesaba ukuya emitholampilo ngoba abahlengikazi kwabona abakafundiseki."Kudingeka ukuthi sibe nabahlengikazi abangeke babehlulele ngokuthi sebefuna ukuhlela umndeni besabancane. Abahlengikazi abangeke basho uma bebone intombazane encane emtholampilo indaba igcine ifinyelele ekhaya, ingane ingabe isabuyela ngoba isaba," kusho yena.KUNEZINTO eziyizinkolelo-ze, ezikhulunywa ngabantu, ikakhulu ezinkundleni zokuxhumana nezigcina sezididisa abantu ngoba uma kuxoxwa ngazo, bazitshela ukuthi  ziyiqiniso ekubeni zingamanga.Kunenkulumo ethi umuntu wesifazane ompofu noma okhanyayo ngebala, akamnandi embhedeni kodwa omnandi kakhulu yiloyo onebala elizothile.Bakwethu, akulona iqiniso lokho. Kangisho ngoba nakhu ngikhanya ngebala kodwa ngisho ngoba ngiyalwenza ucwaningo.Akugcini kwabesifazane kuphela kodwa nabesilisa abakhanyayo ngebala, bachazwa njengabantu abangakwazi ukwanelisa owesifazane embhedeni. Ngisho noma osisi bekhuluma ezinkundleni zokuxhumana, bakubeka kucace ukuthi indoda empofu abayifuni.Nginombuzo owodwa kulaba abakholelwa kule nto wokuthi,  ngabe ibala lomuntu lihlangana kanjani nokuya ocansini? Kwesinye isikhathi kufanele siyeke ukufafaza amanga ngenhloso yokucindezela nokuzwisa abanye abantu ubuhlungu.Ngenxa yala manga, kunabantu asebenqena nokuzibandakanya nezothando ngoba nakhu bona bayakhanya ngebala.Omunye uze ayeke ukuqoma indoda ayithandayo ngoba nakhu impofu ngoba  yena ukholwa ukuthi indoda empofu ishaya udaka embhedeni.Ngifisa ukwazi ukuthi la manga aqhamuka namuphi ungqeqe, owayenesikhathi sokuhamba ezwa bonke abantu abampofu, waze wezwa nokuthi abamnandi? Ngifisa siyilungise le nto ngoba ngiyazi ukuthi singabantu asithandi izinto ezifanayo.Wena uma ungathandi ukuthandana nomuntu okhanyayo ngebala, yeka labo abathandayo babaqome.Nikhumbule futhi ukuthi akuthina sonke esithanda ukujola nabantu abanebala elizothile.Mina ngikholwa ukuthi umuntu nomuntu unohlobo lwakhe lomuntu aluthandayo nolumchazayo. Akekho futhi umuntu ophoqwayo ukuthi athandane nomuntu angamthandi.Uma singakwazi ukuhlukanisa izinto eziyizinkolelo-ze nezinto zangempela singaphila kahle. Ngoba abantu abampofu abamnandi embhedeni pho bagana/baganwa kanjani?  Bashada/bashadelwa kanjani? Kufanele engabe phela bangumgodi onganukwanja ngoba ayikho indaba yabo.Le nto nje yaziqhamukela nomuntu thizeni, owaba nebhadi lokuzithokozisa nomuntu ompofu, igazi labo langahlangana kahle nokuyinto eyenzekayo nakumuntu onebala elizothile.Abantu abaningi bazithola bedidiseka ngenxa yokulalela zonke izinto ezikhulunywa ngabantu ezingelona iqiniso.Asikho isidingo sokuyeka ukuthanda umuntu omthandayo ngoba nakhu uthi uyakhanya ngebala.Akekho umuntu owuchwepheshe wocansi, ngabe umpofu noma unebala elizothile.Yekani nje ukufaka izimendlela zamanga ngabantu abanebala elizothile. Mina ngazi indoda enebala elizothile kodwa engeve ifathuza embhedeni nokufakazela khona ngempela ukuthi embhedeni akuyi ngabala kodwa kuya ngomuntu ukuthi yena umdlalo uwudlala kanjani.Ngicela nje abantu abampofu bayeke ukuzizwa bengelutho ngenxa yala manga akhulunywa ngabo.Kumele nazi ukuthi ezinye izinto zisuke zikhulunyelwa ukuqhuba usuku nje hhayi ngoba ziyiqiniso.Ngakho-ke nani ningavumi ukudidiseka. Umuntu akathandane nenhlobo yakhe ayithandayo, niyeke ukufafaza amanga.Alukho uhlobo lomuntu okuqinisekisiwe ukuthi lo muntu onjena umnandi kodwa zikhona lezo zinkolelo-ze, ezenza umuntu ashele nomuntu angamthandi ngoba embona enale nto okuthiwa abantu abanayo bamnandi.Omunye uke ashele umuntu wesifazane onezindebe ezinkulu ngoba ekholelwa ukuthi unenkomo enkulu.Omunye aqome owesilisa onamagwegwe ngoba ekholwa ukuthi embhedeni bangojikelele.Umuntu uma esefika kungasenjalo bese eyaphoxeka kanti uyena othanda izinto.Asibeke eceleni ukuthanda izinto nokuya ngezinto esizizwa zishiwo ngabantu kodwa iya kumuntu ngoba umthanda.ONGOTI bezempilo bathi amavithamini afakwa egazini ngomjovo noma ngama-drip adlisayo kubantu abadumile kulezi zinsuku kumele bawasebenzise ngokuqaphela.Iningi losaziwayo, nabantu abasebenza imisebenzi ebenza bazizwe benengcindezi, sekuvamile ukuthi ubezwe bethi basebenzisa imijovo yamavithamini eyaziwa nge-Intravenous Vitamin (IV) therapy.Le mijovo isetshenziswa ngabantu abaningi emhlabeni wonke ngoba kunenkolelo yokuthi ukujova ngala mavithamini kuhlanza isikhumba,  kususe imibimbi, kunikeze amasosha omzimba amandla, kwehlise ukhwantalala, kukwenze ube nomfutho, eminye kuthiwa ihlanza igazi uma kade uphuze utshwala.Kubantu abaningi le ndlela ibonakala iyindlela esizayo ekutheni bakwazi ukubhekana nezinselelo ezikhona esikhathini samanje kodwa odokotela bathi abayisebenzisayo le mijovo kumele bayisebenzise ngokuqaphela futhi benze isiqiniseko sokuthi izindawo abajova kuzo zibhalisiwe.Ulwazi olutholakala emqulwini wezempilo, i-American Journal of Infection Control, ekhuluma ngakho ukusetshenziswa kwe-IV therapy, ithi kunemibiko yokuthi kuyenzeka abajove ngale mijovo bazithole sebenamagciwane emgudwini wegazi angene ngesikhathi bejova.Lo mqulu uthi okuyinkinga kakhulu nge-IV therapy ukuthi amanye amazwe awanalo uhlelo lokuyilawula ngoba ayingeni ngaphansi kohlelo lwemithi elawulwa yilezi zikhungo, njengakhona e-America, i-US Food and Drug Administration (FDA) ayikulawuli ukusetshenziswa kwale mijovo uma isetshenziselwa ukuzigcina usesimeni esikahle sempilo. Ilawula imijovo engama-IV esetshenziselwa ukwelapha ngakho akekho umuntu oqaphe ukuthi aphephile nokuthi kulandelwa imigomo uma abantu bejova ngawo.Ongoti bazempilo bathi uma ungumuntu obona ukuthi udinga ukwengeza umsoco emzimbeni, kungakuhle ukuthi usebenzise indlela ejwayelekile yokuphuza amavithamini elawulekayo noma uqale ubonisane nodokotela wakho ngokuthi kukulungele yini ukuthi ungasebenzisa le ndlela yokufaka amavithamini egazini lakho.USolwazi Alan Shenkin, weNyuvesi yaseLiverpool, emqingweni wezempilo iNutritional Journal, uthe kumele abantu bangabheki imiphumela ebonakala ngamehlo bese beba nethemba lokuthi le mijovo iyasebenza, bengazi ukuthi ngesikhathi ifakwa egazini yini eyilimazile."Abanye abantu basebenzisa le  mijovo ngoba bethi bazoba nomfutho wokusebenza kodwa lo womfutho kuba owesikhashana, ngemuva kwalokho umuntu akhathale ngaphezulu kwalokhu akade eyikho ngaphambi kokujova. Abanye kusuke sekudingeka ukuthi bangaphumeli elangeni ngoba isikhumba sabo sigcina sesizwela," kusho uSolwazi Shenkin.Uthe okunye ngala mavithamini ukuthi axutshwe ngendlela engefani kuya ngodokotela wakulowo mtholampilo ukuthi yena usebenzisa maphi. Amavithamini ajwayele ukuba kule ngxube yiB12, iZinc namanye."Uma ubuza ukuthi umehluko ukuphi kunokusebenzisa amavithamini ngendlela ejwayelekile, uthola impendulo ethi uma ujova amavithamini angena ngqo egazini kanti lawa angamaphilisi kusuke kusamele ancibilike kuqala. Inkinga ezinye iziguli ezibhekana nayo ukuthi odokotela abazijovayo beqisa isikali ngoba bayazixubela, abalawulwa," kusho uShenkin.UZOKWETHULWA ngonyaka ozayo umqulu wamasu amasha okwelapha isifo sofuba nezifo zocansi ezithathelanayo kuleli.UMnyango wezeMpilo kuleli usuqalile ukudweba kabusha amasu okubhekana nesifo sofuba (TB) nezifo zocansi ezithathelanayo, iNew TB and Sexually Transmitted Infections (STI) National Strategic Plan, abanethemba lokuthi azosiza ekutheni lezi zifo zibe sezigobekile ngo-2030.Lokhu kushiwo nguNgqongqoshe wezeMpilo kuzwelonke, uDkt Joe Phaahla, sekuvalwa ingqungquthela ebidingida izinto ezithinta isifo sofuba kuleli, ebibanjelwe eThekwini ngeledlule.Uvumile ukuthi imikhankaso nezinhlelo zokulwa nalesi sifo zike zasilela emuva ngesikhathi kuhlasele iCovid-19 kuleli.Ucwaningo luveza ukuthi ngo-2020 nje kuphela bangu-328 000 abantu abasha abahaqwe yisifo sofuba kuleli, u-60% wabo bekungabantu abangculazi. UPhaahla uthe la masu azosiza ekutheni izwe likwazi ukulwa nalesi sifo futhi.“La masu njengamanje asesigabeni esibalulekile sokudwetshwa kwawo lapho kusahlanganiswa khona amaphepha akhona. Engqungqutheleni yalesi sifo ngonyaka ozayo sizowethula la masu esibheke ukuthi sisebenze ngawo kuze kube u-2030," kusho uPhaahla.Uqhube wathi luningi ucwaningo olwenziwayo mayelana nemigomo yokuvimbela lesi sifo kanye nemishanguzo esetshenziswa isikhathi esifishane yokuselapha. Uthe okwamanje imiphumela iyethembisa kodwa njengoba kungakaphothulwa, kusasetshenziswa umgomo, iBCG, onikezwa izingane.Uthe imiphumela yocwaningo olwenziwayo ibanikeza ithemba lokuthi singase sehle isikhathi sokudla imishanguzo yokwelapha lesi sifo kuhlanganisa nokwelashwa kweTB engezweli emakhanjini, iMulti-Drug Resistant TB.KUHLUKENE imibono ngomthethosivivinywa ohlongozwayo, olawula ugwayi. UMnyango wezeMpilo ubuvule uhlelo lokuthi kuphawulwe ngawo, kuxhunywana ngokusebenzisa ubuchwepheshe.Ngeledlule uMnyango wezeMpilo kuleli uvule ithuba lokuthi abathintekayo kulo mkhakha baphawule ngokuthi ngabe ezomnotho zizothinteka kanjani, iSocio-Economic Impact Assessment System (SEIAS), uma umthetho ohlongozwayo, iControl of Tobacco and Electronic Delivery Systems Bill, iphasiswa ube wumthetho ngokugcwele.Lokhu kwenziwe kwaqondaniswa nenyanga uMeyi, ngokwekhalenda lezempilo ehlelelwe ukuthi kwenziwe ngayo imikhankaso yokulwa nokubhenywa kukagwayi kuleli, i-Anti-tobacco Campaign.ISouth Africa Tobacco Transformation Alliance (Satta), iyakuchitha ukuthi lo mthethosivivinywa wenziwe ube ngumthetho.Phakathi kwezinye izinto eziqukethwe wumthethosivivinywa wukulawula ukubhenywa kukagwayi, ukudayiswa kwawo, ukukhangiswa kwawo, yizinto okumele zibhalwe emaphaketheni awo nokuthi kumele abukeke kanjani.USihlalo weSatta, uMnuz Ntando Shadrack Sibisi, ephawula ngokuqukethwe wumthethosivivinywa, uthe kuyingozi nobudedengu ukuthi umnyango ucabanga ukugunyaza umthetho ozokwenza ukuthi kuqine imithetho, ekubeni vele le mboni idonsa kanzima ngenxa yokuthi ilahlekelwe yinzuzo, okuholele ekutheni idilize abasebenzi ngenxa yeCovid-19.“Kuyinto eyaziwayo ukuthi le mboni ikhinyabezekile ngenxa yokuthi uhulumeni uke wakumisa ukudayiswa kukagwayi kuleli, ngesikhathi ukuvalwa kwezwe kusesesigabeni sesihlanu. Ukuhlasela kweCovid-19 kuleli kusifundisile ukuthi kumele kulandelwe uphenyo lwesayensi. Nakulokhu sithi ucwaningo lwesayensi yilo okumele lusho ukuthi yini okumele yenziwe ngalolu daba,"  kusho uSibisi.Abadayisa ugwayi ezimakethe ezincane, abeSouth African Informal Traders Alliance (Saita), bathi bayakwemukela ukuthi lolu daba luke lubekwe ezithebeni kudingidwe ngalo.UNobhala weSaita, uMnuz Michael Mokgoja, uthe ukubekwa kwemibono ngalolu daba kufike ngesikhathi esikahle njengoba sekunolwazi olukhomba ukuthi eminye imikhiqizo kagwayi, engashiswa uma ubhema inobungozi obuncane kuneshiswayo."Lolu lwazi lukhomba ukuthi ngempela sidinga ukuholwa wucwaningo lwesayensi, oluzosinika ubufakazi obuyibo ngalolu daba,"  kusho uMokgoja.INHLANGANO egqugquzela ukuthi abantu ukuthi badle ukudla okunempilo ukuze bagweme izifo, ifuna inyuselwe ku-20% intela kashukela kuleli. Njengamanje intela kashukela kuleli ingu-11%, iHealthy Living Alliance (HEALA) ithi ushukela otholakala eziphuzweni  ezinoshukela ungaphezulu kwalokho okumele ngabe uyikho yingakho kumele izinkampani ezikhiqiza lezo ziphuzo zikhokhe intela. UMnuz Lawrence Mbalati ohola lo mkhankaso kwi-HEALA, uthe ushukela otholakala kuzo  unomthelela wokuthi abantu bakhuluphale ngokweqile, okubenza ukuthi bangenwe isifo sikashukela,  babe nezinkinga zenhliziyo neminye imidlavuza.Uqhube wathi ngo-2016  uhulumeni  wafaka umthetho wokulawula usawoti ofakwa ngesikhathi kukhiqizwa ukudla ngenhloso yokuthi abantu bangadli ukudla okunosawoti omningi ngoba usawoti unomthelela omubi empilweni yomuntu nakushukela kumele kwenziwe okufanayo."Umuntu kumele adle ushukela ongamathisipuni ayisithupha kuya kwayisishiyagalombili ngosuku.  Abakhiqizi beziphuzo bafaka ushukela omningi ngakho yibo okumele bakhokhe intela, asifuni  ukuthi le ntela ikhokhwe umphakathi ngoba uvele uphila ngaphansi kwengcindezi. Ukwenyuka kwentela kuzokwenza ukuthi abakhiqizi balezi ziphuzo babuyekeze izithako zabo behlise njengoba sibona sekukhona iziphuzo okuthiwa zinoshukela owehlisiwe  noma ezingenawo ushukela njengamanje,  kodwa emlonyeni ushukela uzwakala ngendlela efanayo," kusho yena.Uthe ngalo mkhankaso wabo bafisa ukuthi ungqongqoshe wezezimali kuleli   le ntela ayifake kwibhajethi yalo nyaka kodwa uyazi ukuthi kungenzeka kungenzeki ngoba kuningi okubhekwayo."Ushukela awunayo intela ngoba ngumuntu  olawula ukuthi uwufaka kangakanani  kodwa abakhiqiza beziphuzo ezinoshukela bona kumele bakhokhe intela ngoba yibo abafaka ushukela omningi umthengi akakwazi ukukulawula lokho. Njengamanje uhulumeni wenza imithetho elawula ukufakwa kukasawoti emikhiqizweni yakuleli ngenhloso yokwehlisa izifo. Lo-20% esiwushoyo awusuki  kithina kodwa ubekwe inhlangano yezempilo emhlabeni, iWord Health Organisation (WHO), sifuna ukuthi iNingizimu Afrika ilandele okubekwe yile nhlangano,“ kusho uMbalati.Uthe kuleli le ntela iyingxenye  yamasu omnyango wezempilo okulwa nezinga eliphezulu labantu abakhuluphele ngokweqile kanye nokulawulwa kwezifo.Uqhube wathi  selokhu le ntela  yasungulwa ngo-2018 kuleli uhulumeni useqoqe R3.29 billion."Le mali  iwusizo kuhulumeni isetshenziselwa ukwenza ucwaningo  lwezempilo nakwezinye izinto. Njengoba sibhekene neCovid-19 kudingeka imali eningi, uma le ntela ingenyuka ibe ngu-20%, uhulumeni uzoqoqa imali eningi  engasiza nasezinhlelweni zokuthengwa komgomo weCovid-19,"  kusho yena. PHILI MJOLISIPHINDAPHINDEKE kathathu isibalo sabantu ababulewe yiCovid-19 emhlabeni  kunaleso esisaziyo.Lokhu kuvezwe yinhlangano yezempilo emhlabeni  iWorld Health Organisation (WHO) esithangamini nabezindaba sakamuva.Izibalo ezikhona njengamanje zithi bangu-3.4 million abantu ababulewe yileli gciwane emhlabeni selokhu sabheduka eChina ekupheleni kuka-2019 kodwa iWHO ithi izibalo eziyizona ziphindaphindeke kathathu kulezi.UDkt Samira Asma, osophikweni olucubungula ulwazi kwi-WHO, uthe nakuba abanye abantu bengabulawanga yiCovid-19 ngqo kodwa bebengeke bashone ukube belungekho ubhubhane oluholele ekutheni bangakutholi ukwelashelwa isifo abanaso  base beyashona."Izibalo zabashone ngenxa yaleli gciwane luphindaphindeke kabili noma kathathu kunokubikwe ngokusemthethweni,"  kusho uDkt Asma.Uthe ngokombiko owenziwe yile nhlangano ngo-2020, kuvela ukuthi okungenani bangaphezulu kuka-3 million abanye abantu abashonile ukufa kwabo okweyamaniswa neCovid-19 ngqo. Ngaleso sikhathi izibalo ezisemthethweni zababulewe yigciwane uthe zazikhomba ukuthi bangu- 1.8 million abashonile.Ebuzwa ukuthi ngabe izibalo zababulewe wubhubhane uma ehlanganisa nalabo bantu manje zithini, uphendule ngokuthi: "Ngicabanga ukuthi kuphephile ukuthi ngithi isilinganiso esiyiso kungaba ngabantu abaphakathi kuka-6 kuya ku-8 million".Uthe iWHO ibisebenzisana namazwe ukuze iqonde izibalo zangempela zabantu ababulewe wubhubhane. Uthe lokhu bebekwenzela ukuthi bazihlinzekele ezinye izimo eziphuthumayo ezingavela ngesikhathi esizayoUqhube wathi:" Ukungafani kolwazi kudalwe yizinto eziningi phakathi kwazo ukusilela emuva  kokushicilelwa kwababulewe yigciwane kwamanye amazwe. Elinye iqiniso ukuthi  abanye abantu abazange bahlolwe ukuthi babulewe yigciwane noma cha, abanye  baze bashona bengazange belashelwe lona ngoba abazange bakwazi nokufinyelela ezikhungweni zezempilo ukuze bahlolwe ngenxa yemigomo yomvalelandlini ebikhona. Abanye babulewe ezinye izifo ngenxa yokuthi abakwazanga ukuthola ukwelashwa ngoba kubhekenwe nobhubhane."UKWENYUKA komfutho wegazi  i-Hypertension ebuye ibizwe ngeBlood Pressure  kuyimbangela  cishe  ngo-50% yazo zonke izifo zenhliziyo nesifo sohlangothi emhlabeni jikelele.Lokhu kushiwo inhlangano yezempilo emhlabeni, iWorld Health Organisation (WHO)  njengoba kusasa (17 Meyi 2023) kuwusuku lokuqwashisa nokufundisa ngalesi sifo emhlabeni wonke iWorld Hypertension Day. Ithe kubalulekile ukuthi umuntu ngamunye asazi isimo sakhe ngalesi sifo uma kutholakale ukuthi unaso azinakekele.Isikhulu esiphezulu kwaDischem Baby City Clinic uNksz Lizeth Kruger, sithe umfutho wegazi ophezulu ungumabulala buthule njengoba u46% weziguli ezinalesi sifo ungenalo ulwazi lokuthi unaso kuze kube lesi sifo sesingene sagxila." Kukhathaza kakhulu ukuthi abesifazane abakhulelwe basengozini enkulu njengoba umfutho wegazi ophezulu uyimbangela cishe ngo-15% yokushona komama eNingizimu Afrika. Lalela isiqubulo salo nyaka  bheka umfutho wegazi lakho, uwulawule, uphile isikhathi eside," kusho uNksz  UKruger .IWHO ithe babalelwa ku1.28 billion abantu  abadala abaneminyaka  engu-30-79 emhlabeni wonke abanomfutho wegazi ophezulu, iningi labo lihlala emazweni antulayo  nasathuthuka. Ithe u-46% wabantu abadala abanomfutho wegazi ophezulu abazi ukuthi banalesi simo. U-42% wabantu  abanesifo somfutho wegazi ophezulu bayaxilongwa futhi belashwe. Cishe umuntu oyedwa, kwabangu-5 abadala (21%) abanomfutho wegazi ophezulu, uyawulawula.Le nhlangano ithe iHypertension iyimbangela enkulu yokufa ngaphambi kwesikhathi emhlabeni wonke.Iqhuba ithe ifuna ukuthi kwehliswe izifo ezingathathelani  ngokwehlisa isibalo sabantu abahlaselwa umfutho wegazi ophezulu ngo-33% phakathi kuka-2010 no2030.Ithe  lesi sifo  sibizwa ngomabulala buthule ngoba kwabanye abantu asibi nazo izimpawu,  yingakho kufanele abantu bahlale behlola izinga lomfutho wegazi ukuze babone ukuthi asikabahlaseli yini."I-hypertension kwabesifazane abakhulelwe ingathinta nempilo yengane. Ingaholela ekuzalweni kwengane enesisindo esincane , ukubeletha ngaphambi kwesikhathi  kwezinye izikhathi iholela ekushoneni kukamama . Kubalulekile ukuthi owesifazane ozithwele azinakekele uma enalesi sifo,"  kusho uNksz Kruger.Uqhube wathi ezinye izinkinga ezenzeka kwabesifazane abakhulelwe zingaholela ekutheni unyuke kakhulu umfutho wegazi. Ezinye zalezi zinkinga zihlanganisa ukukhuluphala ngokweqile, isifo sikashukela abazalwa emindenini enomlando weHypertension ."Abesifazane abakhulelwe abanalezi zinkinga eziyingozi kufanele bathathe izinyathelo zokuphepha ezengeziwe futhi bafune iseluleko sezokwelashwa ukuze balawule umfutho wegazi labo ngesikhathi sokukhulelwa," kusho uNksz Kruger.UMnuz Murray Hewlett isikhulu esiphezulu kwi- Affinity Health , uthe  ukudla okunempilo, ukuzivocavoca noma ukunyakazisa umzimba njalo,  ukunciphisa uphuzo oludakayo, nokuyeka ukubhema konke kungasiza ekwehliseni umfutho wegazi futhi kunciphise ingozi yesifo senhliziyo kukhululeke nemithambo yegazi.BABALELWA ku-970 million abantu abanezifo ezithinta ukuphazamiseka kwengqondo emhlabeni. Lokhu kuvezwe wumbiko wezempilo othinta ukuphazamiseka kwengqondo owenziwe yiWorld Health Organisation, osanda kwethulwa ngokusemthethweni iMental Health Report ka-2022.Lo mbiko uveza ukuthi ngo-2019 ezigulini ezinokuphazamiseka kwengqondo ezingu-970 million, u-14% ngabantu abasha.Ngokwalo mbiko kubantu abangu-100 abashonayo oyedwa usuke ezibulele ngenxa yokuthi ubenengcindezi ethile. Uphinde uveze ukuthi u-58% wabantu abazibulalayo bakwenza lokhu ngaphambi kokuthi babeneminyaka engu-50. Ukuzibulala kuyimbangela yesine kwezihamba phambili eziholela ekufeni kwentsha eminyaka ephakathikuka-15 kuya ku-29 ubudala emhlabeni.U-82% wabantu abaphila nokuphazamiseka kwengqondo kubikwa ukuthi bahlala emazweni antulayo nasathuthuka kuwo okubalwa neNingizimu Afrika. INingizimu Afrika ngokwalo mbiko inezinga eliphansi lokunakekelwa kwesifo sengqondo lokhu kungenxa yokuthi leli lizwe likhungethwe yizimo zokuphila ezibhebhezela ukuntengantenga komqondo, kuko okunye kugqugquzela inhlalo, izinga eliphezulu lodlame, ububha,ukwentuleka kwemisebenzi nokungalingani.Ngeledlule iNingizimu Afrika ibenengqungquthela yezifo ezithinta ukuphazamiseka kwengqondo lapho bekubhekwa kabanzi lesi sifo nebanga eselihanjwe yiNingizimu Afrika ekwelashweni kwalesi sifo kanjalo nezinselelo ezisekhona.USihlalo womkhandlu wengculazi kuleli, iSouth African National Aids Council (SANAC), uMnuz Paul Mashatile, uthe: "Zihlangenelezi zinkinga ziyimbangela yokuphazamiseka kwengqondo, ukucindezeleka, ukungakwazi ukugxilisa ingqondo, ukukhathazeka, ukuzibulala, ukuphelelwa ithemba kanye nemizwa yokuzizwa ungelutho.“Umlando waseNingizimu Afrika wobandlululo, okuhlanganisa nezibonelo zayo zabasebenzi abavela kwamanye amazwe ezacekela phansi isakhiwo somndeni kubantu base-Afrika, uyaqhubeka nokuba nomthelela omubi empilweni yengqondo yabesifazane nezingane," kusho uMashatile.UNgqongqoshe wezeMpilo kuleliuDkt Joe Phaahla, uthe eminyakeni emine edlule umnyango wenzekangcono ekuhleleni izinhlelo zokwelapha lesi sifo."Emkhakheni wezokuphathwa kwalolu hlelo siyelulekwa futhi sesekwa ikomitii elelulekao ngqongqoshe ngezempilo ezithinta ukuphazamiseka. Ezifundazweni amabhodi azimele eluleka ngezifo zengqondo nokuvikelwa kwamalungelo abantu abanalesi sifo akhona," kusho uPhaahla.Uqhube wathi umnyango wenzakahle ekudwebeni ingqubomgomo okumele ilandelwe kodwa kusadingeka ukuthi uqinise umkhankaso wokuqwashisa ngalesi sifo, ukuvimbela ukugula ngengqondo, ukunciphisa ukucwaswa kwabanalesi sifo."Ukucwaswa kwabanalesi sifo kusaqhubeka futhi kubhebhethekiswa wukuntuleka kolwazi ngaso," kusho uPhaahla.KULELI sonto eliphelile, ngibone ubuhlungu ongazi ungabuthini ngenxa yesimo ebesingaphezu kokwenza. Udabuka ufikephi uma ubona umuntu osemncane, osanda kuqeda izifundo zemfundo ephakeme, esedlavazwe wukwelashwa umdlavuza ngokushiswa nangamakhemikhali? Engani phela konke kufakwe emzimbeni ngendlela yokuthi indle igcina isizijuzela kudalwe ukunqamuka kwefindo lombhobho yawo, bese kukhumuzeka untwentwesi oluhlukanisa umgudu wendle nowentombazane.Ngaleso sikhathi udadewethu ulala uma bufikile ubuthongo ngesayidi elilodwa ngenxa yezinhlungu azichaza njengezihambayo zimmemezise abe wuqanduqandu. Ngokuhlala, usizwa ngugogo wakamakhelwane ofika ezobalalisa ngoba ebona usizi lodwa. Ubaba wengane kade amshiya. Uma ulandela okwenzekile, uyathola ukuthi udadewethu wayengenjena ngaphambi kokuqala kohlelo lokushiswa nekhimo. Bebethi bamelapha umdlavuza kodwa emuva kokuwelashwa izinto zivele zadlulele phambili, wagcina esenkinga enjena.Akasakwazi ukuzihambela. Njengoba enqunyelwe usuku lokubuya ukuze bamhlelele iphoyinti lokuyohlizwa ukuze afakelwe isigujana sokuthululela indle, kumele aqashelwe imoto.Awukwazi ukungazibuzi ukuthi uma kuwukumhlelela ukuya kwesinye isibhedlela kuphela, yini eyenza udokotela angamhleleli iphoyinti nesibhedlela leso bese eshayelwa ucingo esekhaya? Njalo sizolokhu sihlangana nezimo ezifana nalezi ngenxa yokwanda kokusetshenziswa kokushiswa nekhimo uma kwelashwa umdlavuza.Kwenzeka konke lokhu nje, ikhona indlela elula engadingi mishini etheni, ukwelashwa kuphela okulandela ukudla okudliwa imidlavuza. Yonke imidlavuza idla ushukela iGlucose neprotheyini iGlutamine. Esikwenzayo ukuncisha umdlavuza izibiliboco zayo imidlavuza. Konke lokhu kulimala komzimba ukuphalaza, ukuqothuka kwezinwele, ukungakuthandi ukudla, ngeke ukuthole. Kubalulekile ukuthi ogulayo aze kudokotela engakamosheki ingaphakathi ngoba liyadingeka ukuze elapheke.Asingamvumeli onomdlavuza aququdeke umzimba wonke ngenxa yokusha namakhemikhali, kuba nzima kwesinye isikhathi ukulungisa osekushisiwe ngapha nangapha ukwenze kusebenze.Angikwazi ukungakhulumi ngomdlavuza osebeleni nalowo osobendeni, esibindini, usinyaka nasomhlehlweni olugubuzele ingaphakathi. Kunabafowethu abangene kuleli sonto esisuka kulo. Ngokushesha, sesehlile isigaxa sobende, nejondisi ebisibakhungathile, kwehla nobuhlungu obebungabekezeleleki ezinhlangothini nokukhathala komzimba. Umzimba usubuyele esimeni obukuso ngaphambili. Esikwenzayo ukuncisha umdlavuza ukudla kwawo, sikorobhe isibindi amafutha ayizinqwabanqwaba okuyiwona adala abhebhezele umdlavuza.Obekuhlukile ngodadewethu onomdlavuza wamabele ukuthi ubusuhambe wafika emaphashini, entanyeni nakhona sekonakele ngenxa yendlela osabalala ngayo. Lokhu bekusabalala kuhambisana nezinhlungu ezingabekezeleleki. Zonke izinhlungu azisekho emuva kwesikhashana simqalile. Ngizama ukukhombisa lapha ukuthi ukwelashwa komdlavuza kuyenzeka. Esikucelayo kumele azi ogulayo ukuthi aselaphi umkhuhlane ozovele uthi wohlo, kumele kuliwe nedimoni elizokufuna ukudla kwalo ngezindlela zonke. Okunye okubalulekile ukuthi izinsuku ezintathu zokuqala sisuke sisashintsha indlela umzimba wakho osebenza ngawo. Umzimba kumele unyuse okuthile egazini kube phezulu. Lokhu kuchaza ukuthi ogulayo uzongena ebhandeni lokungadli ikakhulu zonke izidlo ezinoshukela ukuze sikwazi ukufinyelela ezingeni elithile egazini. Ukuqhubeka uya phambili, kumele azi ogulayo ukuthi kumele azincishe ukudla, phambili ushukela nokusashukela,Ukudla okugazingiwe (processed), olamthuthu nenyama yasezitolo ephuma ezilwaneni ezibiyelwe, ezingazidleli ngokuthanda. Kubalulekile kogulayo azi ukuthi uma ekhetha ukwelashwa ngendlela lena esiyihambisa phambili, ingxenye yokwelashwa izoncika ezintweni azidlayo. Ngeshwa akekho ozohlala eyilokhu emgadile, uyena ozozigada uma efuna ukuphila.Akukho okungikhathaza njengokubona abantu bezibona bengenayo enye impendulo ngaphandle kwale ndlela yokushiswa nekhimo, okanye imijovo abayithathayo belapha umdlavuza. Ukuba bengiyibona bengiyobeka phambili ukwelashwa ngendlela yokuncisha umdlavuza izibiliboco zawo. Enye inselelo esinayo okumele siyivume, siyisizwe ukuthi uma into siyitshelwa ngumuntu webala siyakholelwa kuyo ngisho isisisa emgodini, ngoba udokotela owasho owebala okanye owalesiya sizwe, noma sengikuchazela mina omnyama ofana nawe, hhayi angifiki khona. Lokhu siyakubona empilweni jikelele, ibala lisathatha indima enkulu ezinqumeni ezibalulekile ngathi. Le nto kumele ishintshe ngoba iyasidukisa kakhulu, hhayi kancane. Umdlavuza uyelapheka, sidinga amasonto okungenani amathathu ukuwubamba siwuklinye siwubuyisele emuva, sidinga ingaphakathi elisebenzayo kungaze kuthi phihli konke. Yingakho kubalulekile ukukhawuleza uze kithi, sidinga wena njengesiguli ukuzithiba ezidlweni lezi ezithandwa ngabantu abaningi futhi uzimisele ukuhlukana noshukela nayo yonke into edliwayo enoshukela, ukuvikela impilo yakho, ikusasa lezingane nomndeni wakho.Mpilonde!UMSEBENZI wokuba ngudokotela wezilwane uza nengcindezi eningi ehambisana nokusebenza kanzima okungafani nhlobo nomnikazi othanda isilwane ozizwa enelisekile ngokunakekela leso silwane.Lokhu kushiwo nguDkt Tarry Dent, owudokotela wezilwane enhlanganweni ebhekelele impilo yezilwane, iZoetis South Africa. UDkt Dent ubesho lokhu njengoba ngoMgqibelo, kuzobe kuwusuku lokunakekelwa kwezilwane emhlabeni, iWorld Veterinary Day.Uqhube wathi odokotela bezilwane banethuba eliyingqayizivele lokwenza umehluko obonakalayo empilweni yezilwane nabangane bazo abangabantu ngokwelapha izifo, ukuvimbela izifo, nokufundisa abanikazi ngokunakekelwa kwezilwane ngendlela efanele.“Kuwumsebenzi onomvuzo, ohlonishwayo futhi sibheke ngabomvu ukuwugubha unyaka nonyaka nabalingani bethu. Ngiyazi ukuthi ukuba ngudokotela ngumsebenzi oyiphupho ezinganeni eziningi zakuleli kanjalo nakwabadala. “Abawuthandayo lo msebenzi kumele bazi ukuthi unengcindezi engaholela ekutheni ugcine unesifo sengqondo uma ungalutholanga usizo, okuyinto esibhekene nayo kakhulu. Uma ungumuntu othanda izilwane, udokotela wakho wezilwane uneqhaza elibalulekile empilweni yakho neyezingane zakho ezinoboya. Masizinikeze konke ukwesekwa esingakwenza,” kusho uDkt Dent.Uthe izinto ezidala ingcindezi, ngukusebenza amahora amade nomsebenzi onzima, ukuhlangana nezilwane ezigulakakhulu okumele zixilongwe kutholakale ukuthi zinaziphi izifo. Lokhu kuhambisana nabanikazi bezilwane abafika bekhathazekile, benethemba lokuthi izilwane zabo zizokwelapheka.“Kuba nzima kakhulu uma udokotela kudingeka ukuthi enze isincomo sokuthi isilwane sithenwe. Kwesinye isikhathi ukuthenwa kwesilwane kungaholela ekutheni sife. Lo mphumela wenza udokotela wezilwane abe nokuzisola ngesinqumo asithathile. Uyakhathazeka okugcina kumfakele ingcindezi.“Lokhu kukhathazeka kuvame ukuphazamisa ukusebenza kwengqondo kadokotela. Kusemqoka ukuthi bahlale bephilile ngokwengqondo ukuzebabhekane nezidingo zemihla. Ngaphezu kwalokho, sikhuthaza abanikazi bezilwane ukuthi basekele odokotela bezilwane zabo,”usho kanje.Uqhube wathi enye indlela abanikazi bezilwane abangeseka ngayo odokotela ngukuthi babe nokuxhumana okuyikho.“Abanikazi bezilwane bangakwazi ukukhuluma ngezinto ezibakhathazayo, abakulindele, nokuthi banamalini abayihlelele ukuthi isetshenziselwe ukwelapha izilwane zabo.“Uma benza njalo, kuba lula ukuthi udokotela athi eqala ukwelapha isilwane asebenzise izinsiza umnikazi wesilwane azokwazi ukuzikhokhela, kunciphe namathuba okuthi bagcine sebexabana ngoba bebengavulelananga izifuba ngesikhathi kuqala umsebenzi wokwelashwa kwesilwane," kusho yena.UDkt Dent weluleka ngokubaluleka kokuthi abanikazi bezilwane ezifuywayo bahloniphe isikhathi nobuchwepheshe bodokotela babo bezilwane.“Ukufika ngesikhathi ukuze uthole isikhathi esimisiwe, ukufika nomlando wezokwelashwa wesilwane, nokunamathela ezinhlelweni zokwelashwa onikezwe zona, kubonisa inhlonipho kudokotela wezilwane," kusho uDkt Dent.UKWANDA kwesifo somdlavuza sekuholele ekutheni kube nezindlela eziningi zokuwelapha ezikhona.Indlela ejwayelekile ngeyokuthi kubulawe wonke ama-cell emzimbeni ngethemba lokuthi kuzofa lawa anomdlavuza lawa amanye abuye avuke, i-chemotherapy nokuthi umuntu afakwe emshinini kushiswe umdlavuza, i-radiation.Enye indlela engadumile kakhulu kubantu abamnyama, yindlela engasebenzisi amakhemikhali ebizwa nge-metabolic therapy.UDkt Bongani Nxumalo wesibhedlela, eYangakithi Medicals, esiseMtubatutuba,  ungomunye wodokotela abayisebenzisayo le ndlela echazwa ngokuthi ukuncisha umdlavuza ukudla okudlayo egazini bese uyafa.Uthe le ndlela ingcono kakhulu ngoba ayinazo izifo ezidalayo esigulini, kubhekwana ngqo negciwane.Uthe umdlavuza udla ushukela obizwa nge-glucose uma ususemzibeni ne-glutamine."Odokotela abelapha ngale ndlela baqala ngokuthi bancishe umzimba i-glucose ukuze igciwane lilambe. Igciwane lomdlavuza liwuthanda kakhulu ushukela, uma isiguli singasakudli ukudla okuthi uma sekugayekile emzimbeni kuphendule ushukela, liyashintsha lidle i-glutamine. Uma umzimba ungasenayo iglucose sivala ukusebenza kweglutamine. Igciwane lomdlavuza noma ngabe yiliphi liyezwana namafutha aba sonqenqemeni lwesibindi kusuke kumele sihlakaze lawo mafutha ukuze lingabe lisaqhubeka liziphindaphinda,"  kusho yena.Uthe ushukela uyinkinga enkulu emzimbeni womuntu izifo eziningi zidaleka ngenxa yokuthi abantu badla ukudla okunoshukela noma ukudla okuphenduka kube ushukela uma sekugayekile esiswini. "Ukudla okuyi-starch uma sekugayekile kuphenduka ushukela egazini, abantu bakithi badla i-starch esiningi, badla uphuthu, izambane, amahewu,  konke lokhu kuphenduka ushukela kanti usazobuye adle ushukela, uswidi noshokoledi nabo abawushukela. “Uma ungacabanga ukuthi zingakanani izinto eziwushukela ozidlayo ngosuku ungabona ukuthi izifo eziningi zingagwemeka uma abantu bengehlisa ukudla okunoshukela nokuphenduka kube wushukela emzimbeni baqinise kakhulu ezitshalweni eziluhlaza," kusho yena.UNkk Dudu Shandu waKwaHlabisa, owumhlengikazi osethathe umhlalaphansi, ongesinye seziguli ezelashwa nguDkt Nxumalo, nge-metabolic therapy, uthe ubeneqhuzu elisebeleni wacela ukuhlolwa wathola ukuthi unodlavuza webele osesigabeni sesibili."Ngiqale uhlelo lokwelashwa ngisebenzisa i-chemotheraphy ngoba nami njengoba kade ngiwumhlengikazi iyona engiyaziyo. Bengingekho ntekenteke ngaphambi kokuqala ukuhlelo lokwelashwa. Ngiye esibhedlela ngoba ngesaba ukuthi uma ungingasheshi ukuwulapha umdlavuza uzosabalala kodwa nginele ngaqala ukwelashwa ngaba nezinkinga eziningi. “Ukudla kwangangeni, ngehla isisindo, ngaphalaza  ngazizwa ngiphelelwa amandla, ngagcina ngingasakwazi nokuhamba ekubeni kade ngiluqale lolu hlelo ngiziphilela," kusho uNkk Shandu.Uthe wezwa ngohlelo lokwelashwa nge-metabolic therapy, waqala ukwenza lona, lwamsiza kakhulu waqala ukubona umehluko ezinsukwini ezintathu."Ngiziphonse kulolu hlelo ngoba ngibona ukuthi ngisenkingeni kanti luzongisiza. Njengamanje ngidla ukudla okufana namadumbe nezinye izitshalo, ushukela ngiyawugwema," kusho uNkk Shandu.UMnuz Lucky Gumbi waseJozini onomdlavuza wobende nesibindi, owelashwa ngalolu hlelo lokwelashwa, uthe akazange abe nenhlanhla yokulaliswa esibhedlela yize ebenesigaxa ebesisesiswini."Okwami bekunzima kakhulu ngoba bengingakafiki esigabeni sokuthi kuhlonzwe ukuthi isigaxa esisesiswini siwumdlavuza, bekusahlolwa.  Kwaqale kwathiwa kusolwa ukuthi iphaphu lami linamagciwane (lung infection). Ngakholwa ngoba ngake ngahlaselwa yiTB phambilini.“Kwazanywa ukwelashwa sona kodwa kwanhlanga zimuka nomoya. Bekuthi uma usuku enginikwe lona esibhedlela ngilubona lukude ngiye kodokotela abazimele. Ukhona udokotela owathi uma sengisesibhedlela ngicele bangihlolele umdlavuza noma i-TB yamathumbu. Ngaba neshwa lokuqondana nabasebenzi abangazange bakushaye mkhuba lokho,"  kuchaza uGumbi.Uthe ubuhlungu ayebuzwa babungabekezeleki wabe esekhetha ukuthi aqale uhlelo lwe-metabolic therapy."Ngibone umehluko omkhulu. Isigaxa sampontshwa udoti ngoba bese sisikhulu. Ngilubona lusebenza ngoba isigaxa simane sancibilika nami angikholwanga," kusho yena. IMAKETHE yabadayisa izincwadi zodokotela eziwumgunyathi yenziwa ngabantu abakhohlakele abazithengayo.Lokhu kushiwo wusihlalo wenhlangano yodokotela, iSouth African Medical Association (Sama), uDkt Mvuyisi Mzukwa.UMzukwa usho kanjena nje kunezigameko eziningi ezibikwe wumkhandlu wabasebenzi bezempilo, iHealth Practioners Council South Africa,   zokuboshwa kwabantu abadayisa izincwadi zodokotela eziwumgunyathi.Ngeledlule kuboshwe umuntu enkabeni yedolobha eThekwini ekhiqiza izincwadi zomgunyathi e-internet cafe, esebenzisa imininingwane kadokotela waKwaMashu. Incwadi ngayinye ubeyidayisa ngo-R150."Siphila ezweni labantu abathanda ukwenza inkohlakalo. Asikho isiguli esingaya kudokotela waso sifike sithi ngizothenga incwadi. Incwadi isiguli siyithola ngoba udokotela ethe uma esihlola, wabona ukuthi ngeke sikwazi ukusebenza. Lokhu kuvula ithuba kulaba abafuna ukuzenzela imali esheshayo nabafuna ukulova emsebenzini. Abathega izincwadi bayazi ukuthi abazithenge kubo kababona odokotela kodwa bayaqhubeka bakwenze ngoba nabo bafuna ukwenza ubugebengu. Abanye banikeza iziguli  izinsuku ezingazifanele izifo abazibhale kulezo zincwadi. Okubi kakhulu wukuthi lo mkhuba wokudayiswa kwezincwadi uthinta nomnotho ngoba umsebenzi okumele ngabe uyasebenza unikezwa inqwaba yezinsuku, ebe edingeka emsebenzini," kusho uMzukwa.Uthe abaqashi kumele baziqaphele izincwadi, uma engayiboni kahle unelungelo lokufona abuze ukuthi udokotela uke wasibona yini lesi siguli yize engeke akwazi ukubuza kabanzi ngesifo esisiphethe, noma aziyele mathupha kwadokotela ayobona ukuthi yindawo enjani."Uma kunodokotela osetshenziswa ngabasebenzi abaningi, kumele athumele abazoya kobheka ukuthi lo dokotela unjani ngoba kungenzeka ukuthi wudokotela mbumbulu. Kwayona incwadi kumele ayibhekisise ngoba abanye basebenzisa incwadi endala bese bacisha imininingwane emidala, bafake abakuthandayo. Kimina bathatha incwadi endala engangiyibhalele lesi siguli, bashintsha izinsuku. Babhala ukuthi isiguli kumele singasebenzi izinsuku ezingu-18 sibe siphethwe umkhuhlane. Umqashi wafona efuna ukuthola ukuthi ngimbonile yini umsebenzi wakhe ngosuku olubhaliwe, ngalandula  kwaba ukubanjwa kwakhe," kusho udokotela.Uthe lo mkhuba kawenziwa ngezincwadi zodokotela abazimele kuphela kodwa uyenziwa nangezitembu nezincwadi zasezikhungweni zikahulumeni.BALINGANISELWA ku-6.5 million abantu abadinga usizo lwezempilo oluqondene nokuphazamiseka kwengqondo ezweni.UNgqongqoshe wezeMpilo, uDkt Joe Phaahla, uthe kulaba bantu kukhona abadinga usizo olujwayelekile lokunakekelwa nabadinga ukunyangwa okusezingeni eliphezulu, okubalawa nokulaliswa ezibhedlela. Uthe imibhede ehlelelwe ukuthi kulale kuyo iziguli ezinezifo zokuphazamiseka kwengqondo ingu-19 000 eNingizimu Afrika. Lapha kubalwa imibhede esezikhungweni zempilo zikahulumeni nezizimele.UPhaahla ubesho lokhu ngesikhathi ephendula umbuzo obuzwe nguNkk Michéle Clarke weDA ePhalamende mayelana nokuthi mingaki imibhede ehlelelwe ukulala iziguli ezinezifo zokuphazamiseka kwengqondo kuleli nokuthi iziguli zona zingaki, ongoti bezempilo abakhona abakwazi ukuzelapha bona bangaki?Ungqongqoshe uthe kulesi sibalo kulinganiselwa ekutheni abangu-1.2 million abasha abaneminyaka engu-15 kuya phezulu, abadinga ukunakekela okusezingeni eliphezulu kodwa imibhede ekhona ezikhungweni zempilo ingu-19 752."Ezikhungweni zempilo zikahulumeni ingu-14 060 imibhede ehlelelwe ukulalisa iziguli ezinezifo ezithinta ukuphazamiseka kwengqondo, ezikhungweni ezizimele ingu-5 692 imibhede ehlelelwe iziguli ezinalezi zifo," kusho yena.Lokhu kusho ukuthi ongoti abelapha lezi zifo bayashoda kanjalo nemibhede ekhona imbalwa kuneziguli ezinalesi sifo.Umbiko obhalwe phansi obufundwa wungqongqoshe uveze ukuthi izifundazwe eziyisishiyagalolunye sesizivalile izikhala ezingu-451 zodokotela abangabeluleki bezengqondo nomphemulo, izikhala ezingakagcwaliswa zingu-187.Uqhube wathi zintathu izifundazwe eziqashe odokotela abangongoti abaningi kulesi sibalo.I-Western Cape yiyona ehamba phambili ngokuqasha amapsychologist njengoba iqashe angu-99, ilandelwe yiNorth West eqashe angu-41 neKwaZulu-Natal enangu-35, ezinye izifundazwe zihlanganisiwe ziqashe angu-17.ILimpopo inamapsychologist ayisithupha kuphela, iFree State inamane, iMpumalanga inamathathu, i-Eastern Cape neNorthern Cape banamabili isifundazwe ngasinye.Uqhube wathi amapsychologist ashodayo angu-187 kumele agcwalise izikhala ezifundazweni eziyisishiyagalombili, iWestern Cape kudingeka igcwalise isikhala esisodwa kuphela.E-Eastern Cape, Limpopo naseMpumalanga kunezinga eliphezulu lokushoda kodokotela abangongoti zonke lezi zifunda izinga lokushoda liphakathi kuka-80% no-83.33%.E-Northern Cape izinga lokushoda kongoti lingu-66.67%, eFree State lingu-50%, KwaZulu-Natal lingu-28.57%, eNorth West lingu-12.77%, eWestern Cape lingu-1%.EWestern Cape ungoti oyedwa welapha iziguli ezingu-71 856.Uthe izibalo zaseGauteng azikho ngoba alukho ulwazi lwakhona olukhombisa ukuthi ungoti ngamunye ubhekene neziguli ezingaki.UNkk Clark uthe iDA isazothumela eminye imibuzo ePhalemende ukuze uMnyango wezeMpilo uzochazela ikomiti lezempilo ngamasu nezinhlelo onazo zokulungisa isimo."Kuyamangaza ukuthi usizo luncane ngesikhathi izwe libheneke nenkinga abantu abaningi benezinkinga zokuphazamiseka komqondo nengcindezi ngenxa yesimo somnotho, ukuphela kwemisebenzi nezinye izinkinga zansuku zonke.“Akukho lapho bezosizakala khona ngoba izikhungo zempilo azinabo ongoti kabenele,” kusho uNkk Clark. UMBUZOMAGUMEDE ngiyindoda  esikhulile eseminyakeni eko-50. Ngiphila nemizwa yobulili obubili (bisexual). Ngike ngashada nenye indoda phambilini kodwa yashona. Sengicabanga ukuthatha intombi nje engangami, engizoyitshela iqiniso ngiqala nje ukukhuluma nayo ngoba angisiye umuntu ophila nezimfihlo.Inkinga dadewethu wukuthi kunzima kimi ukushela izintombi ngoba ngijwayele kakhulu ukushela izinsizwa.Izintombi zike zingishele, ngivele ngibe namahloni. Ngibaleke ngazo zombili izinyawo. Ngisacela uke ungibonise ukuthi kumele ngenze njani uma ngishela intombi? Ngiyabonga.IMPENDULOMINA bengithi kungcono usale usuqhubeka nawo amadoda ngoba vele neminyaka isihambile. Angazi kungani ufuna ukuqala phansi uthathe umuntu wesifazane ozophinde umtshele ukuthi wena uthanda amadoda, nabafazi. Okokushela kulula kakhulu. Shela ngale ndlela oshela ngayo amadoda. Ngitshele nje, ngubani umuntu wesifazane obheke eminyakeni ewu-50, ozovuma, aphinde amukele ukuthi umnakwabo uyindoda? Angikwahluleli kodwa icabangisise kahle into ofuna ukuyiqala. Ngikufisela inhlanhla.DKT BONGANI NXUMALOKWAKHE kwafika isiguli sesifazane esasineminyaka eyevile ku-33, esasiqala ukuza kwesinye sezikhungo zethu, sikhala ngokukhathala okwakuvithiza umzimba, amalungu omzimba, izicubu nomqondo kucobeke. Ukuba kwakuya ngaye ungathi wayengaba yinto ehlala izilalele nje, kungavumi lutho. Ukusukuma wayephoqwa ukuthi umsebenzi wakhe wayewuthanda, futhi kumele enze imisebenzi yasekhaya njengomama wekhaya. Wayexabana nomyeni wakhe ngento engenamsebenzi, futhi wazithola engasakwazi ukuma aqoqe umqondo engxoxweni, amagama abekwazi ukuwaphimisela engasaphumi kalula, angiphathi uma esengxoxweni esampikiswano; wayezithola esevele asheshe anikezele into ayengayijwayele.Wayeshaywa wuvalo ayengalujwayele umzimba wakhe wawuqhaqhazela uma ebeka unyawo, nalapho ethi uyabamba into ngesandla, yiso leso uyaqhaqhazela, ajuluke kakhulu azwele ukushisa nomzimba ushise.Ibhalansi emzimbeni yayingesakho kahle esehamba ekhutshwa wubala nasemzimbeni nje wayezibona encipha. Engxoxweni esaba nayo sathola ukuthi ukugula kwakunesikhathi esevile onyakeni kumshuka, enenkinga yokuqwasha ebusuku ehlala kuze kube zintatha ekuseni kungalaleki. Ubelokhu ecabanga ukuthi unengcindezi yomqondo, ebuka nokukhandleka emsebenzini nasekhaya njengembangela yokushintsha kwesimo sempilo. Abangani ayenabo baya belokhu bencipha ngenxa yokuthi bese enenhliziyo encane. Ekuhambeni kwesikhathi uthi wazithola engasenandaba nocansi, engasafiki kuvuthondaba, inhliziyo yabe isincane, izinto eziningi ebezibalulekile engasenandaba nazo. Wayenengane eyodwa ayithola engakashadi nayo isindala, lapha emshadweni kudala bezama beguduza imimango yokuthola umntwana, lutho kungenzeki. Odokotela ayehamba kubo babelokhu bemi ngokuthi unokhwantalala futhi unesifo sokwethuka okuthiwa yiPanic Disorder, nemishanguzo yomqondo wayeseyiqalile kodwa engawuboni umehluko. Uma ebuyela kodokotela bakhe babelokhu beshintshana ngaye bemthatha igazi kodwa imiphumela yayilokhu ingaphumi nalutho okanye kuthiwa ilahlekile. Yimpilo le abese eyiphila saze  sahlangana naye.Lesi sifo esigxile kuso namhlanje asithathi ohlangothini oluthile kwezobulili, noma nje izinombolo zigebela kwabesimame ikakhulu futhi  nezincwadi ezinkulu ziyakuvuma lokhu. Kunomunye umfo ongumuntu wesilisa, oneminyaka eyevile ku-50 owayelokhu ekhala ngovalo, ukungalali ebusuku, naye wayencipha umzimba ukhathala. Yena kwakuzwakala sengathi ingalo yakhe iyaqanda sakuvithizeka phakathi engalweni. Uthi kwakungebuhlungu kodwa kwakulokhu kunokuvithizeka kwengalo okwakuzwakala ngaphakathi le kude kuhambisana nomuzwa osabu’tiya’. Uchaza uthi le nto yayifika ngaphambi kokulala, awulali uma ikuphethe uze ulale lapho iphela khona. Kwesinye isikhathi  kuyenzeka kube nento enyuka iyothi ngci esifubeni kungaphefumuleki, kokunye kuze kushe nezwi. Ekuphandeni sathola ukuthi bese enenhliziyo encane, esenomkhuba wokubeka unkosikazi nezingane isandla, kungasekho ukuthula ekhaya. Induku yavele yaziwela yangavuma ukuvuka, yawela phakathi, yagcina izinciphela nangokosayizi. Ukusuza kwathi ngila, into ebingenzeki. Konke lokhu kwengeza ingcindezi yomqondo, odokotela belokhu bemyalela ukuthi makabonane nosonhlalakahle nodokotela wengqondo.Lezi zigameko zombili zibangwa ukuvuvukala, nokuphunduleka ukusebenza kwendlala iThyroid. Le ndlala ilapha ngasegilweni emqaleni, ihlukaniswe kabili. Umsebenzi wayo ojwayelekile ukuba ngunondweba womzimba, lokhu kuchaza ukuthi okwenzeka emzimbeni kugqugquzelwa yile ndlala, uma ingasasebenzi  izinto ziyonakala. Imbangela yokuphunduleka ukusebenza kubangwa amasosha omzimba avele asuke ahlasele le ndlala, ayidlikidlikize igcine seyenza ukuthanda kwayo emzimbeni. Emuva kokuthi lezi ziguli  sihlangane nazo, kwangicacela ukuthi imbangela yalokhu kugula yile ndlala iThyroid. Okuhle ukuthi lezi ziguli zabuyela ezimeni zazo zaphila, usisi wagcina emtholile nomtwana.  Ubaba wayeka nesibhaxu ekhaya, induku yabuyela ekusebenzeni kwayo; kwaba mnandi emndenini.Engicela sikubone lapha ukuthi zonke izifo zinomsuka wazo, umsebenzi wami njengomthunywa wezempilo ukuthi uma isiguli siphambi kwami angenze konke okusemandleni ukuthi ngiyithole imbangela yokugula kwaso. Kimi njengomuntu okuzofunwa usizo kuyena akungabi lula ukuthi leli gazi nalokhuya akuniki mpendulo, imbangela yokugula kwakho asiyazi, ngakhoke hamba uye kwabezenhlalakahle mhlawumbe kunento abazokusiza ngayo okanye hamba uye kudokotela oweluleka ngokomqondo kungenzeka kunesimo ongasinakile esenza ugule ngale ndlela. Yebo kungaba yiqiniso lokho kodwa sonke siphila nengcindezi ethile emqondweni, angithi? Omunye uzothi, phela dokotela abantu abamukeli, izinto azizweli ngokufana emzimbeni womuntu. Nalokho ngiyakuvuma, kodwa uma ubuka lezi ziguli ezingenhla ukuba asithathanga isinyathelo sokucinga, sisuse izidindi ukuze sithole umthombo wokugula asazi ukuthi  isimo sabo ngabe sinjani namhlanje, mhlawumbe namanje nengane ngabe akaze ayithole usisi, isibhaxu ngabe siyaqhubeka ekhaya, induku yenza ukuthanda kwayo kowesilisa.Lokhu kuchaza ukuthi wena onenkinga yokuthola abantwana, wena oke wakhulelwa kodwa kwavele kwama nse, wangasazi isizathu, bheka ukuthi iziphi ezinye izimpawu ezisemzimbeni ngaphambi kokuthi ulahle ithemba, okanye uthi kwangena isilwane mhlawumbe imimoya yavala isibeletho. Hamba uye kudokotela  noma kumuphi umsizi wakho wezempilo ozokuhlolisisa afune imbangela. Nathi thina bafowethu nodadewethu ezikhungweni zokusebenza ngezempilo, ake sifunisise imbangela yokugula kwabantu bethu. Kubuhlungu kumuntu ogulayo okuthi isifo simhlukumeza, thina silokhu sithi ukugula akubonakali, yena engamile ethatha igazi, kushintshane odokotela ngento efanayo kulokhu kuthathwa igazi. Ekugcineni anqobeke umuntu. Bese kuba khona lokhu kokuvele sithi imbangela yi-acid noma isifo samathambo njalo nje. Akekho okuphikisayo uma ngempela kunjalo kodwa ngithi asingakhohlwa ukuzibeka esayidini lesiguli okanye labasondelene nogulayo izikhathi eziningi.Mpilonde!Baningi abantu bakithi abavumela izibiliboco zokudla zingcweke, zihlukumeze usinyaka, bazithole sebephalaza, kugcwalelane ucabango kuhambisana nezinhlungu, bagcine sebephelelwa ngamandla ngenxa yento eyodwa emele ngabe iyabasiza; okungukudla.Usinyaka yingxenye yomzimba ebalulekile ngenxa yemisebenzi eyahlukene nebalulekile eyenzeka ngezikhathi nasezimeni ezingafani. Usinyaka ndini utholakala esiyingini somzimba eduze kwesibindi uze uyokapakela ngasobendeni kwesobunxele. Imisebenzi ebalulekile kasinyaka:Ngithe angichaze kanje ngenxa yokwanda kwabantu abahlushwa ukuphalaza okungazwani nokudla kuvele kubuye ngokushesha. Uma uthi uyakufaka, ukudla kunuke kukude, sibe buhlungu isisu, kube nento ethi ngci ocabangweni, kungaphefumuleki. Uma ukhishwa yisisu kuphuma indle enuka kakhulu, ayaphela amandla, wehle nasemzimbeni ngokushesha. Uma uzwa kanje emzimbeni, bhasobha nakanjani kusuke sekugadlile ukudla, kwaphihliphihliza usinyaka, uyokhala uzithulise!Abantu bakithi bayaphuza ukufika, kokunye kusuke kuwukujikeleza ngapha nangapha, kulokhu kuthiwa banezilonda emathunjini (ama-ulcers) noma kuthiwe bane-esidi eningi njalo njalo. Uyaye uthole isiguli sesilashwa izilonda undendende wento kodwa kungabibikho umehluko. Ngiyafisa ukugcizelela ukubaluleka kokubelesela udokotela wakho ukuthi makafune imbangela (ngisho umsusa) wokugula kwakho, akunikeze incazelo ezokwenelisa. Yekani ukwesaba, sibuzeni ukuthi isifo sibangelwa yini?Usinyaka uzungezwe yinyongo nesibindi kwesokudla, ubende esinxeleni, iningi lamathumbu azungeze agcwala ngezansana nawo. Engosini edlule, sagcizelela ingozi elethwa ukudla lokhu esathi kuphehliwe (processed) njengopholoni, ama-Rashiyeni azo zonke izinhlobo. Sekukhona nalawa okuthiwa ngo-Yababa, ama-burger, inyama ebomvu eyosiwe, isitambu esizipheka imizuzu embalwa manje. Yini singazibuzi ukuthi yini esifakiwe eyenza sisheshe sivuthwe kangaka? Iziguli eziningi ezifika nezimpawu engizibale ngenhla uthola ekuhloleni ukuthi usinyaka yiwona olimele kakhulu. Abagulayo bafika beshisa emzimbeni, bephalaza, bekhala ngezinhlungu ocabangweni kuhlanganisa namahlombe, kwabanye luze luvuvukale, amandla emzimbeni engekho, ogulayo evevezela, omunye sekunzima ukuzihambela. Uma ubheka emuva ufuna imbangela uyathola ukuthi ukudla esikudlayo yikho okubelesela usinyaka uhuzuleke uze ugcine usuvuvukele usukhiqiza amakhemikhali aququda ingaphakathi lamathumbu, ugcine sewukhishwa yisisu kuphume indle engamanzi esho phezulu ngephunga elinuka kabi.Ngifisa ukucacisa ukuthi ezinye izimbangela zokulimala kukasinyaka yilezi;Ngaphezu kwalokho, eminyakeni esesiphila kuyo, kunokudla okuphehliwe okuza kuyizinhlobonhlobo, namakhemikhali amaningi akuphehlayo. Lokhu kusenza sisondele ekutheni ukudla yikhona okushaya usinyaka udume lwengozi olukhipha umongozini oza nenqwaba yezinkinga. Ngingamvumela futhi othi ukudla kwesinye isikhathi kuhlanganyela usinyaka nezinye izimbangela, kodwa yikona okungubhongoza ozihola phambili.Ngiyaphinda ngiyagcizelela ukuthi ukudla kuyingozi okuningi kwakho, kudala izifo ezibulala imindeni nesizwe. Namhlanje sikhulume ngengozi eyenziwa ukudla engxenyeni eyodwa ewusinyaka, ungazicabangela nawe ukuthi ingakanani ingozi eyenziwa wukudla emzimbeni uwonke? Asikwazi ukusina endaweni eyodwa sibe ingozi siyibona. ISilo samaBandla onke esisanda kukhothama, komunye umhlangano sathi, “Kuwubuwula obuphindiwe ukungena esizibeni sigcwele izingwenya, wena uzitshele ukuthi ngeke zikwenze lutho …”Mpilonde!ESIKHATHINI sanamhlanje akusekho lula ukukhetha iselula ngenxa yezinga lobuchwepheshe obuqukethwe amaselula amaningi abizwa ngama-smart phone, kusukela kwashibhile kuya kwabizayo. Eminyakeni edlule kuqaphelekile ukuthi sandile isibalo sabantu abasebenzisa ama-smart phone eNingizimu Afrika kanti lokhu sekuholele ekutheni kunyuke isibalo sezinkampani ezikhiqiza amaselula ezisezingeni eliphezulu kuleli. NgoMashi ka-2020, ngesikhathi kuqala ukuvalwa kwezwe njengendlela yokunqanda ukusabalala kwe-Covid-19 kuleli, inkampani yaseChina, iTecno, yamemezela ukuthi amaselula ayo asezodayiswa eNingizimu Afrika.Ngokocwaningo, ukuthengwa kwama-smart phone eNingizimu Afrika, Nigeria nase-Egypt, kunyuswe yizinga lamaselula abiza amanani aphansi kodwa aqukethe cishe yonke into oyifunayo kwiselula.Ngenyanga edlule ngithole ithuba eliyingqayisivele lokuvivinya enye yamaselula akhiqizwe yiTecno Mobile, iSPARK 5, ephume ngoSepthemba nonyaka.Into yokuqala engichazile ngale selula yibhokisi layo. Ngiyazi abantu abaningi abakunaki lokhu, kodwa indlela iselula ethulwa ngayo ebhokisini layo ibalulekile. Ifika ngebhokisi elikhulu, elingeke likufakele amahloni uma kungathiwa le selula uyithenga njengesipho sohlekisana naye, ingane yakho, noma uzithengela wena nje. Ngifake isithombe ngezansi ukuze uzibonele ukuthi bekumele ngiphawule ngebhokisi layo (packaging).Ngaphakathi kuleli bhokisi akuphumi iselula kuphela, ihambisana nama-HiPods H2 earphones, okungama-earphones asebenza nge-bluetooth.  Anomsindo ogcwele ama-HiPods H2 kanti okuhle ngawo ukuthi uyakwazi ukuwasebenzisa uma kungena ucingo futhi uma uwumuntu othanda ukuzivocavoca uyakwazi ukukwenza lokho engaphumi ngoba ayabambelela ezindlebeni. Ama-earphones aphuma nebhokisi lawo elisebenza njenge power-bank yoku-charger.Into evame ukubhekwa abantu abaningi uma bethenga iselula namhlanje yizinga lekhamera. ISPARK 5 igxile kakhulu ekuqhikizeni izithombe namavideo amahle njengoba iqukethe amakhamera amahlanu. Inamakhamera amane ngemuva, neyodwa yama- ‘selfie’ engaphambili.Kwamane angemuva iqukethe ehamba phambili ewu-13MP, ewu-2MP yokushutha okuseduzane, iMacro lens ewu-2MP kanye ne-AI (Artificial Intelligence) Camera. I-AI Camera ifakelwe ukuqinisekisa ukuthi kuphuma izithombe eziveza imibala yosuke ukushutha njengoba injalo. Ukuvivinya lokhu ngithathe izithombe ezimbalwa ukubheka izinga lale khamera.Ngaphandle kwekhamera, iSPARK 5 iqukethe i-battery ehlala isikhathi eside ingacishi. Iphethe amandla awu-5000mAh, okusho ukuthi ingahlala u-16 hours ukhuluma ocingweni ingacishi, noma uchithe u-14 hours ubuka ama-video ingacishi.Lokhu kuhambisana nosayizi wayo omuhle wokugcina amafayela eselula owu-32GB.ISPARK 5 sisebenza ngobuchwepheshe be-Android, okuwubuchwepheshe okujwayelekile kubantu abasebenzisa ama-smart phone okubalwa kuwo iSamsung neHauwei. Le selula iqukethe eyayo injini ngaphezu kwalokho iHelio A22 chipset yeMediaTek.Sekuhlangane uthola iselula esheshayo uma uyisebenzisa, kumnandi nokuthinta i-screen sayo ngoba silandela kalula okwenzayo futhi sinama-graphics agqame kahle. Bakwenzela umsebenzi ube lula ngama-App abakufakela wona, ikakhulukazi awakwa-google, kodwa uyakwazi ukuwasusa uma ungawathandi uzifakele awakho.Le selula uyakwazi ukuyivula (unlock) ngomunwe nangobuso (facial recognition).ISPARK 5 ungayithola ngoR2999 kulezi zitolo: Chatz Connect, Vodacom 4U, Cellucity, GAME, Hi store, Foschini, Totalsports naseTechX.UKUZIGCINGCA ngezicoficofi ngokweqile ngesikhathi samaholidi kungaba nomthelela ongemuhle kwabanesifo sikashukela.Ongoti bezempilo bathi kubalulekile ukuthi abantu baqaphele uma bedla oncamce, nokunye ukudla okunoshukela uma benesifo sikashukela ngisho kuyisikhathi samaholidi. Bathi ukugudluka kancane endleleni ojwayele ukuphila ngayo kungakudalela inkinga.Baqhuba bathi ngesikhathi samaholide abantu abajwayele ukuphuza iziphuzo ezinoshukela uma beqeda ukudla, bengenze ngoncamce ngoba bezijabulisa.Ungoti wezokudla uNkk Michelle Govender, wesikhungo esisiza abantu akuthi balandele uhlelo lokudla ngendlela enempilo i-Eetwell, uthe abanye  abantu basuke bengaqondile ukuchezuka endleleni abajwayele ukuyiphila. Wathi kwenzeka ngesikhathi bethi bajabulisa izivakashi ngoba akubukeki ukuthi unikeze izivakashi ukudla wena ungakudli kanti sebeyamosha."Kubalulekile ukuthi siqaphele ngalesi sikhathi ngoba ukudla okunoshukela uma sekugayekile kuphenduka ushukela, okusuke kufanele omunye wawo ukhishwe wumzimba kodwa uma i-insulin ingasasebenzi kahle kuba yinkinga,“ kuchaza uNkk Govender.Ubesho lokhu namhlanje njengoba kuwusuku olusetshenziselwa ukuqwashisa nokufundisa ngobungozi besifo sikashukela emhlabeni, iWorld Diabetes Day.UNkk Govender uqhube wathi akhona amasu angasiza iziguli ezinalesi sifo njengokuthi ziqede ukudla zihambahambe noma kungaba yisendlini  imizuzu eyishumi. Uthe lokhu kuyasiza ekutheni kugayeke ukudla.Ukudla imifino nezaqatha ngaphambi kokuthi udle ukudla ohlele ukukudla, uthe kungaholela ekwehliseni ukukhiqizeka kwe-insulin emzimbeni wakho. Insulin yi-hormone ebhekele ukulawula ushukela egazini.“Ukuxuba amaprotheni nokudla okunothe nge-carbohydrate kunganciphisa ukumuncwa kwama-carb futhi kuvimbele ukukhuphuka kwezinga likashukela egazini,” kuchaza ungoti wezokudla.Isifo sikashukela singesesibili esibulala abantu abaningi eNingizimu Afrika. Bangu-12% abantu abadala abanalesi sifo kuleli.Ucwaningo lweSA Demographic Health Survey yango-2016, luveza ukuthi  ukuthi u-67%  wabesilisa nabesifazane baqale babe nezinkomba zokuthi bazongenwa yisifo sikashukela kepha kungaziwa ngenxa yokuthi abazihloleli lesi sifo baya ezikhungweni zezempilo ngoba sebegula.Ngokocwaningo isifo sikashukela esingalashwanga noma esingalawulwa ngendlela efanele, singaholela ekutheni umuntu anqunywe izitho zomzimba, ukwehluleka kokusebenza kwezinso ngendlela efanele nokungaboni emehlweni.Luqhuba luthi iningi labantu abangayilandeli indlela yohlelo lokulawula ushukela egazini labo baba nomfutho wegazi ophakeme futhi bagcine sebeshawa yisifo sohlangothi ngenxa yokopha ebuchosheni.“Ukukhuluphala kuhlobene nesifo sikashukela kanti siyakhula isibalo sabantu abakhuluphele ngokweqile kuleli, bangu-11% abesilisa abakhuluphele ngokweqile,  bangu 41% abesifazane abasesimeni esifanayo. Kulindeleke ukuthi ngo-2030 senyukele ku-50% isibalo sabesifazane abakhuluphele ngokweqile,” ngokombiko wocwaningo.Luqhuba luthi imbangela enkulu yokukhuluphala ngokweqile, nesifo sikashukela ukudla ngokweqile ushukela. Ngokusho kocwaningo ushukela owuketshezi waziwa njengoyingozi kakhulu futhi awunalo izinga lokudla okunempilo. Yingakho abezempilo kuleli bencoma ukuthi kube nentela engu-20%  ezokhokhwa ngabakhiqizi beziphuzo ezinoshukela okubalwa namajusi ango-100%. SEKUPHELE izinsuku ezinhlanu izibalo zabahaqwa yiCovid-19 kuleli ziba ngaphezulu kuka-5 000 ngosuku.Lokhu kwenyuka kwezibalo zeCovid-19 kutolikwa ngokuthi sesisemome isiqubu sesithathu sokuhlasela kweCovid-19 kuleli. Kwezinye izifundazwe lesi siqubu sesingenile.Izibalo zakamuva zikhomba ukuthi bangu-5 074  abahaqwe yileli gciwane emahoreni angu-24 okuholele ekutheni izibalo zabahaqwe yileli gciwane zibe ngu-1 696 564.Ababulewe yileli gciwane emahoreni angu-24 bangu-56 osekuholele ekutheni babe ngu-56 974 ababulelwe yileli gciwane selokhu langena kuleli.Kulaba bantu abangu-56 abashonile, abayisithupha ngabaseFree State, abayisikhombisa abaseGauteng, abangu-15 abaseNorthern Cape, oyedwa owaKwaZulu-Natal, abayisithupha abaseWestern Cape. UMnyango wezeMpilo kuleli esitatimendeni uthe u-93% wabebenaleli gciwane sebeluleme okusho ukuthi abantu abangu-1 578 033 sebeluleme.UDkt David Nabarro wenhlangano yezempilo emhlabeni i-World Health Organization (WHO), ucashunwe kweminye imithombo yezindaba ethi okwamanje ukuqeda iCovid-19 akuyona into engenzeka.Uthe igciwane lizoqhubeka nokuziphindaphinda okuzoholela ekutheni imigomo ekhona ingabe isasebenza ngendlela ebilindelekile. Into okumele yenzeke ukuthi abantu bafunde ukuphila nalo igciwane."Ukuphila neCovid-19 yinto okumele sizifundise yona ngoba kuyabonakala ukuthi leli gciwane lisazoba khona isikhathi eside," kusho yena.Uqhube wathi into okumele abantu bayiqaphele kakhulu ukuthi ukuthelelana kwaleli gciwane kulawuleke, kungabi phezulu kakhulu.UNGQONGQOSHE wezeMpilo kuzwelonke, uDkt Joe Phaahla, uthe ukugunyazwa komgomo kamalaleveva iMosquirix kuzosiza i-Afrika yonke.UDkt Phaahla, owusihlalo wekomiti le-Afrika esenzansi elibhekelele ukuqedwa kwesifo umalaleveva i-South African Development Community's Malaria Elimination Eight Initiative (E8), uthe umgomo ungowokuqala ophasiswe yiWorld Health Organisation (WHO) futhi uzokwenza umehluko omkhulu ezwenikazi i-Afrika.Uthe sekuphele iminyaka eyevile kweyishumi kucutshungulwa ngomgomo kamalaleveva. Wathi uyajabula ukuthi ngemuva kwesikhathi esingaka iWHO ithathe isinqumo sokuthi iphasise ukuthi lo mgomo ukuthi ukhiqizwe bese usatshalaliswa nase-Afrika.UPhaahla uthe iMosquirix izosetshenziswa kanye nezinye izinsiza ezikhona zokunqanda ukusabalala kukamalaleveva emazweni ase-Afrika kuwo okubalwa i-Angola neMozambique.“Lo mgomo uyingqayizivele ezosiza ekulweni nalesi sifo esibulala abantu abangu-1 million ngonyaka kuwo okubalwa nezingane ezingu-260 000 ezineminyaka engaphansi kwemihlanu,"  kusho uDkt Phaahla.Uqhube wathi nakuba umalaleveva ungekho mandla eNingizimu Afrika kodwa nakhona abasengcupheni bazogoma." Ukunqandwa kukamalaleveva emazweni ahamba phambili ngokuba nayo kuzoba wusizo nakuleli njengoba umalaleveva eNingizimu Afrika ujwayele ukuphatha abantu abasuke bephuma kula mazwe. Sizokwenza isiqiniseko sokuthi umgomo utholakala emazweni odingeka kuwo ukuze kuvikelwe ukufa kwabantu abadala nezingane ezibulawa yilesi sifo ,"  kusho yena.Uqhube wathi ukugunyazwa kofmgomo olwa nezifo ezibulala abantu ezingena ngokuthi balunywe yizinambuzane kuyinto enkulu kakhulu."Izifo ezidluliselwa izinambuzane kubantu kunzima kakhulu ukuzelapha uma ziqhathaniswa namanye agciwane akhona. Sekuphele iminyaka eminingi ososayensi bezama ukuthola izindlela zokulwa nala magciwane, yingakho ngithi umgomo ubaluleke kakhulu ukhombisa ukuthi siya phambili,"  kusho yena.UKUYA ezinsukwini kwabesifazane kuphazamisekile ngokuhlaselwa wuvalo nokhwantalala ngenxa yokukhahlamezwa yiCovid-19 emhlabeni jikelele. Lokhu kuvezwe wucwaningo  elwathulwe engqungqutheleni iSociety for Endocrinology Annual Conference, ebibanjelwe Edinburgh, e-United Kingdom (UK), ngeledlule.Lolu cwaningo luveza ukuthi uvalo, ukwesaba nokungalali ngendlela kuholele ekutheni kuphazamiseke ukuya esikhathini ngendlela ejwayelekile kwabanye abantu besifazane.Lolu cwaningo luveze ukuthi le miphumela yamanje kayenele, kusadingeka ukuthi kuphinde kwenziwe olunye ucwaningo oluzoveza ukuthi ngabe lezi zinkinga zizoba namthelela muni ngokuhamba kwesikhathi?Lolu cwaningo luveza ukuthi ukungalali kwenza ukuthi ama-hormones angasebenzi kahle, umuntu wesifazane angayi ngendlela ezinsukwini zakhe okugcina sekuholele ekutheni abe nesisu esikhulu. Lokhu akugcini lapho, kuphazamisa nomgudu wenzalo kube nzima ukuthi umuntu wesifazane athole abantwana.UDkt Michelle Maher ongomunye wabacwaningi ebebenza ucwaningo ngabantu besifazane abangu-1 300 oluqalwe ngo-Ephreli, uthe bebebheka ukuthi abantu besifazane banengcindezi engakanani? Bebheka ukwesaba, ukuthi balala amahora akahle yini? Bebebheka nokuthi baya kanjani ezinsukwini zabo?Uthe laba besifazane ukuya ezinsukwini zabo okungaqondile, ukungayi nhlobo ezinsukwini, ukopha kakhulu noma ukuba nobuhlungu besinye uma bezoya ezinsukwini zabo. Uqhube wathi u-56% wabantu besifazane ebebeyingxenye yalolu cwaningo bathe izinsuku zabo zishintshile selokhu kufike iCovid-19. Uveze ukuthi  u-64% uthi izihlungu oba nazo ngaphambi kokuya ezinsukwini zabo zidlulele ngalesi sikhathi kanti u-54% uthe wehlelwe ugqozi lokuya lokuya ocansini. UDkt Maher uthe laba bantu besifazane abebekhathazeke kakhulu, benovalo ngenxa yeCovid-19, bonke basesigabeni sokuthi bathole izingane. Abebevele benenkinga yokhwantalala ngaphambi kokuthi kufike lesi sifo, uthe izinkinga zabo ziphindaphindeke kabili.UDkt Maher uthe: "Esikutholile ukuthi kudingeka ukuthi kube nokwelashwa okuqondile okuhlanganisa izifo ezithinta ingqondo nokuphazamiseka kokuya esekhathini."Ngokubona kwakhe, uthe lolu cwaningo luzosiza ekutheni kube nokuqonda ukuthi umgudu wenzalo usebenza kanjani? Luphinde lusize nasekutheni uma kwenziwa                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                          imithetho yezempilo kube nokuqonda."Lolu cwaningo lwenziwe ngesikhathi kuqalwa uhlelo lokugoma, kungenzeka ukuthi imiphumela elandelayo ingabe isafana ngenxa yokuthi abantu abaningi bazobe sebegomile, uvalo selwehlile.“Uqhube wathi ithimba labacwaningi lisafuna ukuqhubeka licwaninge ezinye izinyanga eziyisithupha, libone ukuthi kuzokwenzekani kulaba besifazane ngaleso sikhathi.Okunye athe bazokubheka, ukwehla nokwenyuka komfutho wegazi (BP), ukukhuluphala noma ukuncipha, ukulangazelela ucansi nokuvuthwa kwamaqanda abesifazane abayingxenye yalolu cwaningo. “Abantu besifazane siyabakhuthaza ukuthi basheshe babonane nodokotela uma bebona kuphazamiseka ukuya ezinsukwini kwabo; kungaba ukweqiwa yinyanga, ubuhlungu obungajwayelekile, ukopha kakhulu, ukwehlelwa wumfutho wokuya ocansini nokuzizwa bekhathazekile, bephelelwa ubuthongo nokunye,” kusho uDkt Maher.–   Asian News Time (IOL) ONGOTI bezempilo sebethole ukuthi igciwane eselizishintshile le-HIV laba namandla, abalibiza nge-VB variant, liyagobeka ngemishanguzo yokuthithibalisa iHIV ekhona.Abacwaningi abathole igciwane elisha le-HIV bashicilele umqulu wezempilo i-Science Journal, beshiyelana ngolwazi abalutholile olukhomba ukuthi eNetherlands kuneminyaka likhona kodwa akuzange kubonakale ngoba imishanguzo ekhona njengamanje iyakwazi ukulinqoba.Uma liqhathaniswa neHIV ebilokhu ikhona, lona liyashesha ukusabalala egazini okungenza ukuthi onalo asheshe abe nengculazi uma engayidli imishanguzo.UDkt Chris Wymant waseNyuvesi i-Oxford ongomuye wabacwaningi, uthe abantu abangethuki ngoba ngesikhathi benza ucwaningo babonile ukuthi nakuba leli gciwane lishesha liziphindaphinde egazini, uma umuntu eseqale imishanguzo yokulithithibalisa, amasosha akhe omzimba athola amandla ngendlela efanayo nawomuntu oneHIV ebivele ikhona."Akumele kube nokukhathazeka ngalo. Ngokuthola kwethu ngocwaningo,  igciwane laqala ukuba khona eNetherlands ngama-80’s nama-90’s. Ucwaningo luveza ukuthi izinhlelo zaseNetherlands zokuthi basheshe bahlolwe abanalo, bese bedla imishanguzo, zisizile ekutheni igciwane lingawatholi amandla okuthi lisabalale kakhulu," kusho uDkt Wymant.UDkt Christopher Fraser naye obeyingxenye yabacwaningi, uthe kubalulekile ukuthi kulandelwe imigomo ebekwe yiNhlangano yezeMpilo eMhlabeni, iWorld Health Organisation (WHO), yokuhlolwa nokwelashwa kwabantu abane-HIV.Labo sosayensi bathi ucwaningo luveza ukuthi into ecatshangwayo ethi igciwane uma lilokhu lizishintshashintsha liphelelwa ngamandla, ayilona iqiniso ngaso sonke isikhathi njengoba kuqhathaniswa nokwenzeka kwiCorona.Igciwane elisha liqale ukutholakala kubantu kumasampula angu-17 abayingxenye yocwaningo oluqhubekayo olwaziwa ngeBEEHIVE, olubheka ukuthi ngabe i-HIV selokhu yaba khona, izintshintsha kanjani? Ocwaningweni bekuthathwa amasampula egazi kubantu okutholakale ukuthi banesandulela-ngculazi e-Europe nase-Uganda. Amasampula egazi okutholakale ukuthi ane-viral load ephezulu (okuyizinga le-HIV), abecutshungulwe kabanzi, kubhekwa ukuthi kwenziwa yini? Ngesikhathi kuqhutshekwa kucutshungulwa, kusetshenziswe amasampula  abantu baseNetherlands, Switzerland naseBelguim. Abacwaningi babe sebecubungulisisa kahle amasampula abebenawo ocwaningweni, bathola ukuthi empeleni ngawaseNetherlands ebemaningi abe nezinga eliphezulu. Kube sekuvela ukuthi izinga eliphezulu lenziwa wukuthi besekuyigciwane elisha. Abacwaningi bathe uma becwaninga ulwazi bebheka indlela i-HIV ebiyenza ngayo emizimbeni yabo, bathola ukuthi igciwane, cishe laba khona ngama-80’s nama-90’s. Ulwazi lukhombise ukuthi ngo-2010, kube noshintsho ngendlela eliziphatha ngayo, laqala ukwehlelwa ngamandla.  KULEZI zinsuku uzwa abantu bekhala ngokuthi le yinyanga yokudla iklabishi ngenxa yokuthi imali yokuthenga inyama ayikho.Namhlanje sizobheka ukuthi iklabishi ngabe linamiphi imisoco.Iklabishi linothe ngo-vitamin K, vitamin C nemisoco esiza ukwehlisa umzimba. Amaqabunga alo aluhlaza anezakhamzimba ezisiza ukulwa nezifo, ama-antioxidants.Ongoti bezokudla bathi iklabishi uma liqhathaniswa neminye imifino alibizi, okwenza babe baningi abantu abakwazi ukulithenga. Ngaphezu kwalokho, linama-calories amancane, okusho ukuthi alinazo izinto ezenza ukuthi umuntu akhuluphale. Abantu abanezinhlelo zokwehlisa umzimba bajwayele ukulifaka  ezidlweni zabo ngenxa yalokho.Umpheki, uNkk Nokuthula Dlamini uthe iklabishi ungalidla ngezindlela eziningi. Ungalipheka ulenze isishebo, ungalenza isaladi, ungalidla lingaphekiwe, ungalenza ama-roll, abanye benza nejusi ngalo.Amino AcidsIklabishi linemisoco eyaziwa ngama-amino acid akhiqiza ama-antioxidant,  asiza ekutheni umzimba usebenze kahle kungakheki uketshezi oludala ukuthi abantu baguge ngokushesha - ama-free radicals. Ama-amino acid ayasiza nasekutheni imizwa ehambisa umyalezo ebuchosheni isebenze kahle, aphinde asize ekugayekeni kokudla.Ama-PolyphenolUmqingo wezempilo i-American Journal of Clinical Nutrition, uveza ukuthi iklabishi linothe ngama-polyphenols asiza ngokuthi: ungavuvukali (okungaba ukuvuvukala kolimi okuhambisana nokudideka okudalwa ukuba buthakathaka kwamasosha omzimba); avikela ukuthi ugule kalula uma udle ukudla okuthile okungahambisani nawe (allergy); asiza ekutheni ukudla kugayeke; asiza nasekutheni inhliziyo isebenze kahle; anciphisa amathuba okuthi uhlaselwe wumdlavuza, okungaba umdlavuza wesikhumba, umdlavuza wendlala yesinye, i-prostate cancer, umdlavuza wamanyikwe, i-pancreatic cancer, umdlavuza wombilo i-oesophageal cancer nokunye.NgokweMedical News Today, indlela yokwehlisa isisindo - iCabbage Soup Diet - eyaqala ukusetshenziswa ngabantu ngama-1950s, iyasebenza kodwa uma usuyiyekile umzimba ubuyela kulokho obuyikho futhi.IZINHLOBO ZEKLABISHIIKLABISHI ELILUHLAZAIklabishi linothe ngo-vitamin K, vitamin C nemisoco esiza ukwehlisa umzimba,  amaqabunga alo aluhlaza anezakhamzimba ezisiza ukulwa nezifo, ama-antioxidant.Iklabishi elibomvu (purple) linemisoco efanayo nale etholakala kweliluhlaza bese lengeza ngama-anthocyanin asiza ekuvikeleni ukuvuvukala.SAVOY CABBAGELinemisoco efanayo netholakala kuleli elijwayelekile kodwa lona liqinile uma  uliqhathanisa nelijwayelekile eliluhlaza.BRUSSELS SPROUTIklabishi elingamabholana amancane kunaleli elijwayelekile linothe ngo-vitamin K, C, antioxidant. Kuyenzeka libe nezinsiza ezivikela ukuthi uhlaselwe wumdlavuza.KALENayo ingena ngaphansi komndeni wemifino eyiklabishi, inothe ngo-vitamin C, K. Inothe kakhulu nangama-antioxidants nezinsiza ezinciphisa amathuba okuvuvukala.Cishe wonke umuntu uyakuthanda ukuphila, ngisho ngabe usugula kanjani, ngaphandle kwezimo ezimbalwa, abaningi abantu bathanda ukuphila baze bakhokhobe. Ukuhamba emhlabeni kwabantu abaningi kubuhlungu kodwa sazi kahle ukuthi uma usukuhlaziya kuyaye kutholakale ukuthi bekuyinto ebingavikeleka. Nami ngiyavuma ukuthi ekuhlaziyeni engike ngabandanyeka kukho alikho nelilodwa ilanga lapho esathola khona ukuthi abaningi abashonile bekungenxa yesimo ebesingeke sivikeleke, lapha ngihlanganisa abancane nabadala.Kunalokhu kucabanga okuthi abantu asebebadala vele kufanele bagule bashone ngoba basuke sebegugile.Ngihlale njalo ngilwa nale micabango ngoba iyingozi futhi iyawulahla umkhondo.Imicabango efuze lena ngokwami isiholele ekushoneni kwabantu ikakhulu asebekhulile abaningi, omama nobaba, ogogo nomkhulu okumele ngabe bayaphila namhlanje.Imbangela yalokhu kushona kangaka ilelephi, zikuphi iziphethu zale nsambatheka? Uzothi omunye kuyoncika ekutheni ubuzwa kubani ngoba kuningi okuthinta ukwelapha umuntu.Ake sibukisane nakhu okusanda kwenzeka: kugule umama osemdala obelokhu eya kodokotela, emtholampilo nasesibhedlela ehlushwa ushukela, ukukhathala komzimba, ubuhlungu bezicubu namajoyinti ikakhulu enqulwini, emanyongeni, amadolo nomfasankomo wakhona. Umhlume wawudla amagalane kuye, equmbelana, esuza, ukukhathala emzimbeni kubuzwa kuye, izicubu zezitho, izinyawo kungahambeki, nendle yayisiqalile ukuziphumela ingalawuleki. Ngenxa yokuthi wayehlale ekhala ngokungabi mnandi ocabangweni, nasesifubeni kushisa, kunenkezela inhliziyo kuthi makaphalaze, odokotela bakhe babelokhu bethi unezilonda lezi esithanda ukuzibiza ngama ‘ulcer’ lapha ngasocabangweni, esewaphuze amaphilisi okwelapha lezi zilonda kwaze kwashikisha ufudu.Babodwa abesebethi une esidi egcwele umzimba nesifo samathambo. Ubeseke wahlinzwa emgogodleni, enyongeni nasedolweni. Emva kwalokhu kuhlinzwa aziphelanga izinhlungu. Wayelokhu ekhale njalo ngezinhlungu ezingapheli ezibamba zinkonkoshela amanyonga nomgogodla, idolo lakhe okwakuthiwe kuphele ungwengwezi oluvikela ukugudlana kwamathambo, ababethe emuva kokumfakela lona idolo, lizobuyela esimeni lisebenze kahle, kuphele iminjunju yokugwaza satshumetshu, ukuvuvukala babethe odokotela kuyoba yinto yayizolo, kuphi la? Odokotela ababemhlinzile base belapha kude, sebemkhomba kodokotela laba abelulayo umzimba, bethi uyolulamela khona. Umama lona uthi wayezibuza ukuthi uzokwelulwa amajoyinti nezicubu kanjani phela ngoba kwangesisona nje isimo sokungathi angaqinisela, izinhlungu zazingabekezeleki ephuma ekhala njalo kulokhu kwelulwa. Phela base bemnikeze inqola emuva kokuhluleka ukugwedla ngezinduku.Abantu bakithi abagula bahlukumezeke ngale ndlela, behliswe isithunzi bagcwele yonke indawo, sibabona mihla namalanga futhi aziyekile izinombolo zabo ukwenyuka.Ngicela ukuyibeka kanjena le nto: kunesithombe esidwebekayo esithi abantu bakithi bazibona sebengene ogebeni lokuhlinzwa bengachazelekanga kahle ukuthi kuzokwenziwani, isizathu yini, beyingekho yini enye indlela yokukwelapha lokhu kugula ngaphandle kokuhlinzwa. Incazelo abayaye bayilokothe uma ubabuza iyaye igudle njalo ekutheni udokotela wathi uma ngingahlinzwa ngizohamba ngenqola nezinhlungu ngeke ziphele. Uyabona-ke noma ngabe ubani uma ungathi kuxoxwa kube kulobiziswa isimo senqola nezinhlungu ezingeke ziphele, ezigulini kuvele kugqame ukuhlinzwa njengesisombululo; ezinye izindlela zokwelashwa zingavakashelwanga. UDokotela uNxumalo akalwisani nokuhlinzwa. Ngithanda abantu bakithi banikezwe ulwazi olwanele ngesifo nangohlelo lokwelashwa kuhlanganisa nezinye izinhlelo zokwelapha lesi sifo, bangazitholi sengathi sebeyasatshiswa. Nathi ndlu yakithi asifunde ukungathathi okushiwo ngudokotela njengomnqamulajuqu. Asifunde ukuyobuza komunye umsebenzi wezempilo ngenikuxoxe nodokotela, asihambe siyoshunqisa impepho sibuze emsamo wakini ngokushiwo ngudokotela. Uma kukuvumela, hamba uyophonsa amathambo. Asingaveli nje sivume yonke into.Lo mama ushone ukudla kungasahlali, esephalaza kakhulu, ubekuzwa ngephunga sekumnukela kukude okuya ngasethunjini, ushukela usujomba uye phezulu ungafuni ukwehla ngisho usufakwe imijovo ethenjiwe ukuwehlisa. Bekuthi njalo ume wehlile kube nzima ukuwunyusa, ngisho sekufakwe imijovo emikhulu, waphuziswa umbhubhudlo kube nzima satshe.Kuningi okungaba izimbangela zokusheshe asishiye emhlabeni lo mama, kodwa engifisa sikubukisise:isifo sikashukela sakhe. Umama ubelokhu elanda amaphilisi, kungekho ukumeseka ngokucoyisisa ukusebenza kwawo amaphilisi emzimbeniLezi zifo ezaziphethe lo mama ziyelapheka, ogulayo aphile saka. Baningi kakhulu abantu esibelapha mihla namalanga bephethwe ngokufanayo nokungaphezu kwalokhu. Asizincenge sisondele kubasebenzi bempilo abazokwazi ukukwelapha, hhayi laba abangenasikhathi nathi, abafuna imali kuphela okanye laba abadlala ngabantu bakithi bezihluphekela bekhangisa bebadayisela izinhlanganisela ezibatshazwa ukwelapha yonke into ngesikhathi esisodwa.Engifisa ukukucacisa ukuthi masihambele kude ekwelashweni lapho kumimilitwa khona imithi, ukwelashwa okungalwi nomsusa kuphela kulwisanwa nezimpawu. Ngaleyo ndlela sisuke sisondeza ilanga lokuhamba emhlabeni eduze. Umsebenzi wami nawe mfowethu nodawethu, mama, baba, gogo, mkhulu, sonke nje ndlu yakithi ukulwa nesiphethu sokugula; leyo ndlela yokwelapha iyokwelula izinsuku emhlabeni siphile. Asalile nokuhamba emhlabeni, umphefumulo okaJehova kuphela, engiphume inqina ngilwa nakho ukwelashwa okusondeza abantu bakithi ekufeni.Mpilonde!!UMENGAMELI wakuleli uMnuz Cyril Ramaphosa uthe inkampani ekhiqiza umgomo weCovid-19 iJohnson & Johnson (J&J) ithembise ukuthi izoyiletha ngokushesha eminye imigomo kuleli.Isikhungo esibhekelele ukuphepha kwemithi e-United States, iFood and Drug Association (FDA), imemezele ngoLwesihlanu ukuthi uphenyo lwayo luveza ukuthi imigomo engu-16 million, ekhiqizwe esikhungweni esikhiqiza imigomo yakwaJ&J eBaltimore,  yonakele ngoba inezinsalela ze-AstraZeneca.I-AstraZeneca kwatholakala ukuthi ayikulungele ukugoma abantu bakuleli ngenxa yegciwane eselizishintshile. Ingu-2 million imigomo ekuleli ethintekayo kule, okuthiwa inezinsalela ze-AstraZeneca.  Leyo migomo umengameli uthe izolahlwa.URamaphosa,  obekhuluma  emhlanganweni iG7 obuse-United Kingdom, uthe  i-Aspen ithe isiqalile ukulungisa imigomo okumele ithunyelwe kuleli kuleli sonto.Uhlelo lokusatshalaliswa kwemigomo kuleli luhamba kancane ngenxa yokuthi imigomo ifika kancane kodwa uRamaphosa uthe kuzolunga ngoba useke wakhuluma nanomengameli wase-US uMnuz Joe Biden ukuthi izwe lakhe linikele ngemigomo ezogoma abantu base-Afrika.“Ngesikhathi sikhuluma noBiden ngikucacisile ukuthi imigomo ezonikelwa yi-US kumele kube ngezosiza e-Afrika neNingizimu,”  kusho yena.UNgqongqoshe wezeMpilo  obambile uNkk Mmamoloko Kubayi-Ngubane, uthe ukulahlwa kwale migomo kuzoluphazamisa kakhulu uhlelo lokusatshalaliswa kwemigomo kuleli.UDkt David Manyae, ungoti wezokuxhumana kwamazwe emhlabeni eNyuvesi yaseJohannesburg, uthe sekuyisikhathi sokuthi amazwe athathe isinqumo sokuthi kuxegiswe imithetho kudedelwe amazwe azikhiqizele imigomo yamazwe awo.“Njengamanje azidingeki izimpi nokuklolodelana ngokuthi yiliphi izwe elingcono phakathi kwamazwe aseNtshonalanga neChina. Into edingekayo ukuthi kusindiswe abantu bonke kungakhathalekile ukuthi bahlala emazweni acebile noma cha,"  kusho yena.USolwazi Mosa Moshabela weNyuvesi yaKwaZulu-Natal, uthe ukonakala kwemigomo okuthiwa kwenzekile emigomeni yakwa J&J kusho ukuthi inezinsalela zeminye imigomo, akukhona ukuthi yakhiwe ngezithako ezonakele.“I-FDA ikwaze ukuthola ubufakazi kwi-batch eyodwa ukuthi inezinsalela ze-AstraZeneca eminye kuyasoleka ukuthi nayo intintekile,"  kusho yena. UKUFUNDA izincwadi noma amaphepha kuhlale kuchazwa njengento eyenza ukuthi ingqondo yengane ikhule kodwa ungoti ocwaninga ngezingane uSolwazi Diana Leyva,  uthi ukunikeza ingane imisebenzi ethile yasendlini kuyayisiza kakhulu ukuze ikwazi ukucabanga ngokushesha nokuthi ikwazi ukuhlanganisa imibala nokuthi izinto zihambisana kanjani ngesikhathi yenza le misebenzi.Lolu cwaningo lushicilelwe kwiThe Conservation lwenziwe nemindeni engu-248 engamaLathini (Latino) ehlala e-United States.Laba bazali bebechaza ukuthi benza kanjani ukuthi izingane zabo zisheshe zibe nezinga eliphezulu lokucabanga besebenzisa imisebenzi yasekhaya ngoba bekubonakala ukuthi izingane zabo uma sezisesikoleni zenza kangcono ekuxoxeni izindatshana nokukwazi ukubhala nokubala.Laba bazali batshele abacwaningi ngemfihlo yabo, abacwaningi base behlukanisa abazali izigaba ezimbili kwaba khona abazali abalulandelayo uhlelo lokunikeza izingane imisebenzi yasekhaya nabangazinikezi ngemuva kwezinyanga ezinhlanu kwabe sekubonakala ukuthi ngempela ukhona umehluko kulezi zingane ezinikezwa imisebenzi yesekhaya.Lolu cwaningo luveza ukuthi imisebenzi esiza ingane ukuthi icabange kungaba ukuthi ilungiselela isidlo somndeni ngokubeka izitsha zokudla etafuleni, ukubhala igilosa ezothengwa , ukuzikhethela ukuthi izogqokani nokunye kuyayisiza ingane ngokuthi icabange, iphinde ikwazi ukuhlanganisa imibala nokubala.1.UKUBHALA IGILOSALolu cwaningo luveza ukuthi ingane ngesikhathi ibhala igilosa ifunda izinombolo,  ukubhala, uma isencane kakhulu ize ikhuthazeke nokuthi idwebe lokho okumele kuyothenga uma kungukuthi ayikakakwazi ukubhala.Ucwaningo luveza ukuthi abanye abazali okwenziwe ngabo ucwaningo bebeziyeka izingane zizame ukubhala nokufunda igilosa okwenze ukuthi zisheshe zikwazi ukubhala." Uma umzali esebuyile ezitolo ingane kuye kudingeke ukuthi ibheke ukuthi zonke izinto ebizibhalile zithengwe zonke yini. Lokhu kuyisiza kakhulu ingane ukuthi ikwazi ukuzama ukufunda  nokubona ukuthi igama lichazani ngoba isuke iphambi kwayo,"  kusho usolwazi Leyva.2.UKUPHEKA NOKULUNGISA ITAFULAUkuqoqa izithako nokuhlela ukuthi etafuleni kuzohlala abantu abangaki uSolwazi Leyva, uthe kunikeza ingane ithuba elihle lokuthi ifunde izibalo ngoba iyabala ukuthi amapuleti, izipuni nezinye izinto okudingeka ukuthi zibekwe etafuleni  ngabe ziyalingana yini nabantu  abazodla." Imibuzo engasiza ekutheni ingane ikwazi ukubala ukuthi uyibuze ukuthi ngabe kudingeka amapuleti amangaki, noma uyithume ukuthi ikukalele izithako zokupheka noma zokubhaka. Lokhu kuzoyenza ukuthi ibale," kusho uSolwazi Leyva.3. UKUXOXA NGESIKHATHI SOKUDLAKweminye imindeni ukukhuluma etafuleni akuvumelekile kodwa lolu cwaningo luveza ukuthi uma kusetshenziswa lesi sikhathi ukuze ingane ixoxe ngokuthi usuku lwayo lube njani? Kusiza ngokuthi ikwazi ukubhala indatshana uma isisesikoleni, ingayixovi ngoba isiyazi ukuthi kumele indaba ilandelane kanjani."Abazali kumele ingane bayisize ngokuthi bayibuze imibuzo engezukwenza ukuthi iphendule ngo-yebo noma cha. Okunye  okungasiza ekutheni ingane ixoxe kahle ukuthi ikhuthazwe ukuthi ikhulume ngento eyithandayo khona izovuleleka ixoxe kahle," kuchaza uSolwazi Leyva.4. ULIMI OLUSETSHENZISWA EKHAYAUcwaningo luveza ukuthi kubalulekile ukuthi ingane uma isekhaya isebenzise ulimi olulula kuyo akukhathalekile ukuthi esikoleni kusetshenziswa luphi." Okubalulekile ukuthi ingane uma isekhaya ikwazi ukuxoxa kahle indaba. Lokhu kuzoyisiza ekutheni uma isisesikoleni ikwazi ukuhlanganisa kahle isebenzisa ulimi elisebenzisa uma isisekoleni." La masu angasebenza kuphela uma umndeni ujwayele ukupheka, udle ndawonye noma ungabantu abayithengayo igilosa. Kungasiza nabazali abamatasa ukuthi bangazifaki izingane ezinhlelweni ezibizayo zokufunda basebenzise izinto ezikhona emakhaya" kusho uSolwazi Leyva.IMISHANGUZO yeHIV ewumjovo izosiza ekutheni iziguli zikwazi ukuzikhethela indlela ehambisana nazo yokwelapha noma yokuzivikela  kuleli gciwane.UDkt Siyabonga Nzimande wezinhlangano zomphakathi ezilwela ukuthi kutholakale amakhambi okwelapha lesi sifo eThekwini, iHIV Civil Society,  usho kanje njengoba iViiV  Healthcare okuyinkampani  yase-UK, enelungelo lokukhiqiza imishanguzo yeHIV ewumjovo  kulindeleke ukuthi iqale ukukhiqiza  imishanguzo engabizi kakhulu,   ama-generic abiza u-R540 kuya kuR570, umjovo ngamunye,  ngosizo lwe-US President's Emergency Plan for AIDS Relief (PEPFAR) ekuqaleni konyaka ozayo. ICAB-LA iwumjovo oyizinhlobo ezimbili wokuzivikela kwiHIV, osebenza njengamaphilisi i-Pre-Exposure Prophylaxis (PrEP) nothithibalisa leli gciwane  osebenza njengama ARV aphuzwayo,  yomibili ijovwa kanye emuva kwezinyanga ezimbili, okusho ukuthi isiguli sizojova kasithupha ngonyaka.UNzimande uthe umjovo ungasiza ezinkingeni zokucwaswa okuholela ekutheni abantu abanaleli gciwane bagcine sebeyiyeka imishanguzo yabo,  kodwa okwamanje basanxenxa uhulumeni ukuthi kube nguyena othenga le mishanguzo athengele iziguli njengoba kwenzeka ngamaphilisi akhona njengamanje." Ziningi izindlela ezintsha ezisithokozisayo ezisohlelweni okulindeleke  ukuthi ziqale ukusebenza ngonyaka ozayo, njengendukwana eshuthekwa esikhumbeni bese ilokhu idedela umuthi, i-implant nepheshi elikwenza kokubili ukuvika ukukhulelwa kanye neHIV. Siyakholwa ukuthi lezi zinto ezintsha zizokwenza umehluko ekwelashweni kwaleli gciwane kuleli kakhulukazi kubantu abasha. Okunye esikwenzayo ukukhuluma nezinkampani ezikhiqiza la makhambi ukuthi ziwadayise ngemali engambi eqolo ukuze uhulumeni akwazi ukuwathenga,"  kusho yena.IViiV Health iyona kuphela enelungelo lokukhiqiza le mishanguzo  ewumjovo kuze kube u-2031. UDkt Lauren Jankelwitz weSouth African Clinical Society, uthe abantu bakuleli bayawuthanda umuthi owumjovo.“Uma ubheka indlela umjovo wokuhlela umndeni osetshenziswa ngayo ngabesifazane uma uqhathaniswa namaphilisi enza okufanayo, uyabona ukuthi abantu bakuleli bayakuthanda ukujova ngoba ujova kanye ngemuva kwesikhathi esithile awulokhu ukhathazeka ngokuthatha amaphilisi. Into okumele siyibheke ukuthi lowo mjovo usezingeni eliyilo yini,” kusho yena.UDkt Yogan Pillay weHealth Acess Initiative SA, ucashunwe kweminye imithombo ethi, nakuba imijovo yeHIV kubukeka sengathi ingathandwa, inkinga ekhona ukuthi ibhajethi yoMnyango wezeMpilo yehlisiwe, okusho ukuthi umnyango ungakwazi ukuyithenga uma ithengwa ngemali efana nokuthengwa ngayo amaphilisi.“ Uma kungenjalo kusho ukuthi kuzomele kuthathwe isinqumo sokuthi kunezinto ezizomiswa ngesikhathi kuthengwa le mijovo,”  kusho uPillay.IMISHANGUZO eyelapha ukhwantalala, ingcindezi yomphefumulo ingaholela ekutheni abayisebenzisayo bangalulangazeli ucansi noma kushintshe indlela abebelulangazelela ngayo.UMnuz Abdurahmaan Kenny, osophikweni olubhekele izifo ezithinta ingqondo ePharma Dynamics, uthe bajwayele ukunikeza iziguli imishanguzo ngenhloso yokuthi kwelapheke izifo ezithinta ingqondo kodwa kwesinye isikhathi baye bathole ukuthi iziguli ezisebenzisa leyo mishanguzo kunokuthi zelapheke zigcina sezinezimpawu zokuthi zinengcindezi ephindaphindekile,  ngenxa yokuthi imishanguzo yenza ukuthi zibe nezinto ezizenza zibe namahloni futhi zihlambalazeke.Uthe imithi eyelapha ukhwantalala nengcindezi yomphefumulo ama-antidepressents abajwayele ukuyinika iziguli basuke befisa ukuthi angashintshi impilo yazo yocansi,  kodwa kuyenzeka bathole ukuthi isiguli sesibonakala sinengcindezi enkulu ngoba le mishanguzo isiholele ekutheni zibe nezinkinga zocansi ezidalwe imishanguzo, i- emergent sexual dysfunction  kuye ngokuthi isiguli sisebenzisa yiphi inhlobo yemishanguzo.Uthe ezinye  iziguli ezisebenzisa imishanguzo eyelapha ingcindezi yomphefumulo nokhwantalala ziye zibike ukuthi zizizwa zingasalulangazeleli ucansi,  okuye kuholele ekutheni zingabe zisathanda ukuqhubeka nokusebenzisa imishanguzo yazo.Ezinye uthe zibikile ukuthi azisafinyeleli kuvuthondaba, uthe lokhu kwenziwa ukuthi imishanguzo kuyenzeka iphazamise ukugijima kwegazi ezinzweni okuholela ekutheni amadoda angafiki kuvuthondaba uma bezithokozisa.Abesifazane nabo baye babike ukuthi abafiki kuvuthondaba kwesinye isikhathi bathi isitho sabo sangasese asinalo uketshenzi olwenele olwenza ukuthi kushelele kahle, abanye bathi uma bekitazwa ngophathina babo abasabuzwa lobo bumnandi.UKenny ubesho lokhu njengoba u-Okthoba kuyinyanga yokuqwashisa ngezifo ezithinta ingqondo.Uthe akuzona zonke iziguli eziba nokuba nokuphazamiseka okuthinta impilo yazo yocansi."Indlela umzimba ophazamiseka ngayo uma usebenzisa imishanguzo eyelapha izifo ezithinta ingqondo iyehluka esigulini ngasinye kodwa imishanguzo eyaziwa nge-serotonin reuptake inhibitors (SSRIs) ingaholela ekutheni iziguli zibe nokuphazamiseka okuthe xaxa uma ziqhathaniswa nemishanguzo eyaziwa ne-norepinephrine dopamine reuptake inhibitors (NDRIs).“Ukuphazamiseka kwempilo yocansi kungaqeda amandla njengoba kuthinta kakhulu isimo somuntu sisonke. Izinga lempilo, ubudlelwane  bakhe  kanye nenhlalakahle. Ukusondelana ngokocansi kuyingxenye ebalulekile othandweni. Uma oyedwa noma bobabili abalingani  behlangabezana nenkinga ethinta ucansi lokho kungathikameza ubudlelwane babo, kube nokukhathazeka, indumalo nokucasuka kwabathandanayo. Kungenzeka futhi kuholele ekucindezelekeni kwengqondo, okuhlanganisa ukukhathazeka, ukwehla kokuzethemba. Ukungasebenzi kwemizwa  kwenza ukuthi izinkinga ezithinta ucansi zidlange," kusho yena.Uqhube wathi uma uhlangabezana nenkinga ethinta ucansi ngesikhathi usebenzisa imishanguzo eyelapha ukhwantalala nengcindezi yomphefumulo kubalulekile ukuthi ukhulume nodokotela wakho.“Udokotela angakusiza ngokuthi ashintshe  indlela akwelapha ngayo. Ngezinye izikhathi, angancoma amasu noma imithi eyengeziwe, eyelapha inkinga yocansi esidalwe imishanguzo oyisebenzisayo. Kubalulekile ukukhuluma nomlingani wakho ukuze aqonde okwenzekayo,"  kusho uKenny.UMnuz Ahmed El Hofy wenkampani ekhiqiza imithi iJohnson &Johnson, uthe kuningi okuphazamisekayo endleleni umuntu abejwayele ukuphila ngayo uma ehlaselwe ingcindezi nokhwantalala, okungaba ukwehluleka ukwenza  umsebenzi wakhe  ngendlela  kanye nokuba ntekenteke  kwamasosha omzimba. UKUSETSHENZISWA kwemithi eyelapha ukuvuvukala kwamehlo eyaziwa ngama-steroid, kungaholela ekutheni kulimale imbumbulu yehlo eyenza ukuthi umuntu abone kahle, agcine esehlaselwe yinhlanganisela yezifo ezingelapheki, okuthiwa yi-glaucoma.Ama-steroid avamise ukusetshenziswa ngodokotela ngemuva kokuthi isiguli kade sihlinzwe esweni kulasha ukuvuvukala kodwa uma esetshenzisa njalo angadala izinkinga.UDkt Chinedu Njezi owungoti wokwelashwa kwezifo eziholela ekutheni umuntu abone luvivi ezigcina zenze ukutho umuntu angaboni nhlobo uma zingalashiwe,  uthe abantu kumele baqaphele uma besebenzisa imithi engamaconsi efakwa emehlweni ngoba uma leyo mithi ingama-steroid, bangazithola besenkingeni ngokuhamba kwesikhathi. Uthe nakuba ucwaningo lwesayensi lungakavezi ngokusobala ukuthi i-glaucoma idalwa yini kodwa kuyavela ukuthi ukusebenzisa ama-steroid njalo, kudala ukuthi isimo sibe sibi kakhulu kanti umonakalo osewenzekile awube usalungiseka.Usho lokhu nje, yingoba le nyanga esikuyo isetshenziselwa ukuqwashisa nokufundisa nge-glaucoma kuleli.Lezi zifo singezinye ezihamba phambili eziholele ekutheni abantu bangaboni emhlabeni. I-glaucoma uma ingelashwanga ibulala imithambo emincane esehlweni okuyiyona eyenza umuntu ukuba abone kahle.UDkt Njezi uthe umonakalo odalwa yi-glaucoma ehlweni awube usalungiseka.Ucwaningo olwenziwe eNigeria ngo-2015, lukhomba ukuthi ukungafundiseki kwabantu nge-glaucoma, kuholele ekutheni kube nenqwaba yabantu abaneminyaka engu-40 kuyaphezulu, abanalezi zifo.ENingizumu Afrika bangu-4.5% kuya ku5.3% abantu abaneminyaka ewu-40 kuya phezulu abahlaselwa yi-glaucoma.KUNOKULANGAZELA ukwazi ukuthi insangu yelapha ziphi izifo njengoba iningi belazi ukuthi lesi sihlahla sidume ngokuthi siyabhenywa futhi  bekungavumelekile ukutshalwa kwaso kuleli. UDkt Carmen James  osebebenzela eHillcrest ongomunye wodokotela abanemvume yokunikeza iziguli zabo imithi ethakwe ngensangu etshalelwe izidingo zezempilo, iCannabis, obengomunye wodokotela abebechaza ukuthi insangu yelapha kanjani embukisweni wemikhiqizo eyenziwe ngensangu , iCannabis Expo,  uthe isifo esihamba phambili ekwelashweni kusetshenziswa insangu, izinhlungu ngokuhlukana kwazo, nokhwantalala."Izinhlungu thina bodokotela siye sizihlukanise ukuze sinikeze isiguli umuthi ozosiziza ukuze selapheke. Udokotela ogunyaziwe uyakwazi ukunikeza iziguli imithi ethakwe ngensangu kodwa kumele aqale ethole ukuthi izinhlungu eziphethe isiguli ngezinjani. Ngabe ubuhlungu okungathi buyagwaza, ubuhlungu obudalwe ukuthi uthinte into ethile elimazayo njengokusha, ubuhlungu obungaselapheki okungubuhlungu obukuvusa noma usebuthongweni," kusho uDkt James.Uthe ubuhlungu abuyona into encane ngoba buthikameza impilo yomzimba wonke uma bungelashwa." Umqingo olawula indlela odokotela abelapha ngayo  izinhlungu ngokwehlukana kwazo, iPain Journal ka-2020 iyona esilawulayo ukuthi imuphi umuthi okumele uwunike isiguli ngokukala ubuhlungu esibuzwayo. Ezinganeni udokotela ubheka ubuso bengane ngoba ayikwazi ukuchaza.  Iningi laleyo imithi inamakhemikhali kanti imithi eyenziwe ngensangu ayinawo amakhemikhali,"  kusho yena.Uthe yena njengodokotela ogunyanziwe ukwelapha ngensangu usebenzisa imithi efuthwayo (sprays),  amaphilisi, uketshenzi oluthelwa  emanzini, uwoyela, amaphilisi ashuthekwa ngemuva nokunye uma elapha iziguli zakhe kuye ngokuthi ubuhlungu obuphethe leso siguli budinga luphi uhlobo lomuthi."Imithi eyenziwe ngansangu ithumela umyalezo ozokwenza ukuthi ubuhlungu behle kwizinzwa eziwumsuka wobuhlungu. Le ndlela ibizwa nge-Endocannabinoid System. Isetshenziselwa ukwelapha izinhlungu, ukuqinisa amasosha omzimba ukuze akwazi ukuzilwela nezifo nezinye izifo,"  kusho uDkt James.UNkk Anna Mulder  obechaza ngamakhowe ayinsangu, uthe ukusetshenziswa kwamakhowe ayinsangu ama-psilocybin mushroom kwelapha izifo ezifana nengcindezi yomphefumulo, ukhwantalala, abanenkinga yokuphuza ngokweqile, abafuna ukuyeka ukubhema."Amakhowe bawadla enjengoba enjalo noma agaywe enziwe impuphu, ashintshwe enziwe uwoyela ofuthwayo nokunye. La makhowe njengoba ewumuthi akumele uwadle noma uwasebenzise noma ikanjani ngoba ayadaka uma weqise isikali. Ngaphezu kwalokho njengeminye imithi kungenzeka angakuphathi kahle ube nenhliziyo encane, ube nenkwashu, ukwethuka nokunye. Ngithi nokunye nje ngoba enza izinto ezingafani kumuntu nomuntu okumele ukwenze uma ufuna ukwelashwa ngawo ukuwadla okokuqala. Leyo ndlela ozizwe ngayo uqala ukuwadla, iyona ndlela azokuphatha ngayo uma sewelashwa .  Okunye iziguli okumele zikwazi ukuthi kumele ube nobufakazi bokuthi usebenzisa wona ngoba uma uhlolwa kuyavela ngakho kumele ube nobufakazi bukadokotela bokuthi uyelashwa,"  kusho uNkk Mulder.DKT BONGANI NXUMALOUSHUKELA emzimbeni ungumbulalazwe angikhulumi ngalona esiwudlayo etiyeni, ekudleni okunhlobonhlobo, eziphuzweni, ushukela osezidlweni lezi esizithandayo nalowo esiwuthola otshwaleni nakwezinye izinto. Selokhu ngabona ngikhula kunale ndlela yokukala lo shukela egazini isikhathi esiningi okuyaye ucofwe emunweni bese ithonsi legazi lisetshenziswa ukukala ushukela osegazini. Iyona ndlela esafundiswa yona kwezempilo kuthiwe asiyisebenzise sibheke ukunyuka kwawo egazini, la manani enza sithathe  izinqumo zokuqala abantu bakithi emishanguzweni kashukela. Le ndlela yokubheka inkinga kashukela egazini yiyona engumbulalazwe uqobo.(Ngicela ukufaka isiqondiso esithi lapha ngikhuluma ngesifo sikashukela lesi okuthiwa uhlobo iType II Diabetes, hhayi iType I. I Type I Diabetes yilena eqhamuka nje isifuna ujovwe zibekwa nje njengoba kwenzeka kulabo abancane)Empeleni ayikusizi ngalutho uma izinombolo zikhomba amanani amahle kuwe, mangithi nje ziyakuhlomekisa kakhulu ukube kuya ngami ngabe siyayeka ukusebenzisa le ndlela.Ngiyacabanga ukuthi baningi asebezibuza beziphendula bethi uthini udokotela namhlanje? Ngiyaphinda, angiphuphi emini, ngithi le ndlela esibheka ngayo ubuningi bukashukela egazini ngokucofa sifake ithonsi emshinini yiyona ebhebhethekisa izifo eziningi kuhlanganisa nezikashukela, ukube bengisemandleni ngabe ngithi ayiyekwe.Ngikhuluma ngokubhebhethekisa izifo zohlangothi, umfutho ophezulu wegazi, ukungaboni emehlweni, ukufa kwezinso, ukushaywa yinhliziyo, amafutha awushevu ahlala egazini, izifo zokudungeka komqondo, amakhanda angapheli, umhlume, izifo zokuwa nomdlavuza uqobo.Emizimbeni yethu sonke kunendlala elawula ushukela nokusebenza komzimba uwonke nje, le ndlala enkulukazi kuthiwa yi- insulin. Wonke umuntu kumele abe nenani lale ndlala elisezingeni elamukelekile, uma leli zinga lingalawuleki umzimba ungaba buthaka kabi ezingxenyeni eziningi zawo. Isibonelo le ndlala uma inyukile umzimba uvele ukhiqize amafutha esibindini, adlule lapho abe kusinyaka, esiswini nasezicutshini. Ngaphandle nje kwalokho muningi umonakalo oba khona ngenxa yokwenyuka kwale ndlala egazini.Ucwaningo  olwenziwayo noselwenziwa lucacisa bha ukuthi kuthatha iminyakana elishumi nangaphezudlwana le ndlala yenyukile ngaphambi kokuthi ushukela uzibonakalise egazini. Esinye sezizathu ezibhubhisayo ukuthi ngesikhathi kwenyuka egazini le ndlala esiyibiza nge-insulin vele kusuke emithanjeni yegazi sekunobuthi obuyingozi obugcina sebudale isifo sohlangothi, ukuhlaselwa kwenhliziyo nezinye izinkinga eziningi. Umbuzo uthi yini eyenza nesiphoqa ukuthi silinde iminyaka kodwa sesiqalile isifo sikashukela ukwenza esidume ngakho ngaphakathi emzimbeni? Impendulo yalo mbuzo ithi ushukela lona esiwukalayo usuke ungakabonakali okanye ungakanyuki ngokwanele egazini ukuze le ndlela esiwuhlola ngayo ikwazi ukuwubamba?Olandelayo umbuzo uthi kuyasisiza yini ukulinda iminyaka ube ushukela usukhombisile ukungalawuleki ngaphakathi emizimbeni yethu? Impendulo: yiyo le nto ebhubhisa isizwe ngesifo sikashukela ngoba silinda isikhathi eside ube ushukela ungayekile ukusibulala ngaphakathi.Omunye angabuza athi: kungasisiza kangakanani isizwe ukusheshe sisukumele isifo sikashukela ngalesi sikhathi sisaqala?• Ukushesha sibanjwe sisavela isifo sikashukela kungaholela ekushesheni ukuqala ukusilawula isifo singakalawuli wena.• Ekulawuleni isifo sikashukela njengoba singumbulalazwe ungakwaziukungayisebenzisi imishanguzo lena ejwayelekile kuphela kodwa ulawule ukudla okudlayo.• Awucabange sesikwazi ukungayisebenzisi le mishanguzo kashukela, sesikwazi ukuzivikela siphinde siwushaye ngesithende uma kungukuthi bese uqalile.• Isizwe semikhaba siyophela sibe yinto yayizolo ngoba ukushintsha indlela yokudla kuyoletha izinguquko ezinkulu emzimbeni.• Izinga lezifo zohlangothi liyokwehla, ukuhlaselwa yinhliziyo kuyokwehla, kuphele ngamakhanda angaqondakali imvelaphi yawo, kunciphe isibalo sabantu bakithi abagcina benqanyulwe imilenze, izifo zomfutho ophezulu wegazi ziyokwehla, kuyokwehla nesibalo sabantu abayoba nenkinga yamafutha i-cholestorol egazini, kuningi nje engingakubala.• Awucabange nje sesikwazi ukwehlisa isibalo sabantu abanenkinga yezinso neyamehlo, ogogo nomkhulu sebengakhulumi ngongwengwezi okufanele lwengulwe?Konke lokhu nokuningi kungenzeka  uma nje singasintsha indlela yokubheka ushukela egazini sisebenzise ukuthatha igazi emuva kokudla siyobheka i-insulin siyeke ukucofa sithathe ithonsi legazi ngoba sibheka ushukela egazini ngenhloso yokuhlonza lesi sifo esibulala izwe. Le ndlela ayisisebenzeli kumele siyishintshe.Iqiniso lithi ngesikhathi ushukela usubonakala egazini usuke usuneminyaka eyishumi nangaphezulu unalesi sifo sikashukela, ngaphakathi usuqalile ushukela ukulimaza imithambo, izinso, amehlo nezinye  izindawo eziningi.Njengoba ngichazile yi Type II Diabetes esikhuluma ngayo, hhayi iType I.Mpilonhle Mpilonde!!Wonke umuntu engikhuluma naye unengebhe ngesifo esibulala sithikameze ukusebenza komqondo. Ukuba nomqondo ongasasebenzi kahle kubuhlungu kakhulu kubantu osuke usuhlezi nabo ngoba kumele kube yibo abakusekelayo kukho konke okwenzayo nongasakwazi ukukwenza ngendlela eyiyo. Lesi sifo esijwayele ukubizwa ngokuthi ukudideka emqondweni uma sisaqala sigcina sekuyi-Dementia. Kuleli zinga lokugcina sijwayele ukuzwa kuthiwa usibanibani une-Alzheimers, olunye uhlobo yi-Lewy Body Dementia. Phela i-Lewy Body Dementia yilena ebulale uClive Barker obedume ebholeni lezinyawo. Lesi sifo sihlasela singakhethi bulili kodwa sithanda ukuwela kakhulu kwabesimame, izincithabuchopho kokunye ziyaye zikulumbanise lokhu nokwehla kwe-estrogen ngesikhathi kuqala ukuphela kwesikhathi sokuya ezinsukwini zinyanga zonke kowesimame. Isizathu salokhu sithi ngaphambi kokuphela kwesikhathi kowesimame i- estrogen isuke isebenza ukuvimbela i- acid okuthiwa yi-uric acid lena ephehla isifo sobhozo, idolo nezihlakala okuthiwa i-gout ukuthi ingahlaseli owesifazane kodwa inele ingehla emazingeni kuleyo minyaka ivele inyuke ngamandla i uric acid bese ziqala izinhlungu ukubaququda. Okunye okubalulekile okwenziwa yile acid ukuphehla ushukela lona okuthiwa yi-fructose, lo shukela yiwona ngqo odala ukuthikamezeka komqondo. Ikakhulu lesi sifo sidlanga eminyakeni esuka ku-60 kuya phezulu, kokunye  singaqala ngaphansana kwalokho. Empeleni ucwaningo lwakamuva lukubeka kucace ukuthi siyakwazi ukuzibonakalisa naseminyakeni engaphansana kuka-40, futhi lolu cwaningo luyasho ukuthi uma singaqinisa ekusisiphuleni lapha ekuqaleni lesi sifo eminyakeni engengakanani ngabe sekuyisifo esingasaziwa.Ngikhuluma ngani uma sikhuluma ngomqondo osuthikamezekile? Mhlawumbe okuzosiza kangcono ukubuza umbuzo othi siqala kanjani lesi sifo esibuhlungu kangaka?Esesimphethe:Imbangela enkulu yalesi sifo ushukela, ushukela, ushukela. Ushukela osesiyingini, kulandele ukudla okunesitashi esiningi njengalokhu:Okunye okuyimbangela usawotii ikakhulu esiwuthola okudleni okuphehliwe(ultra processed foods). Lo sawoti uyakwazi ukungena ngaphakathi ebuchosheni ngobuningi ufike uphoqe ukushintsha okusashukela i-glucose ibe i-fructose, le fructose iyona esithi ingujikelele kulokhu kugula ngomqondo.Abanye bazibuza ukuthi kwenzekani kulesi sifo? Ngicela ukuchaza kafishane ngithi:Ushevu owushukela esiwuthola emajusini, eziphuzweni ezihlohlozayo, ko-ice cream ungena ngaphakathi ufike ebuchosheni wenze: Izakhi zobuchopho zamandla zingasebenzi, bese umzimba uphelelwa ngamandla.Kubalulekile sikhumbuzane ukuthi lesi simo siyelapheka siphele nya.Kudingeka ogulayo simlalise esibhedlela selaphe amafutha esibindini, i-uric acid esebuchosheni, sishintshe ukudla sikhiphe konke okunoshukela ukuze sinciphise i-fructose okuyiyona esuke isidlangile isishintshe konke ngaphakathi ebuchosheni.Kubalulekile ukuchaza ukuthi abantu abaphathwa yiCovid-19 basengozini enkudlwana yokungenwa yilesi sifo ngenxa yamakhemikhali adalekayo nenkungu eyaba sebuchosheni ngesikhathi unalesi sifo.Ngiyaphinda ngithi umqondo osuthikamezekile uyelapheka, kodwa kuhle ukuzivikela kulesi sifo usheshe welashwe ngoba siyabulala.Mpilonde!!EQINISWENI asikho isigaba sokukhula komuntu lapho esiyaye sithi khona usibanibani hhayi usengahamba emhlabeni, noma-ke nje iningi livamise ukuthi akwethusi kakhulu ukuhamba komuntu osekhulile ngokweminyaka.Kuyakhathaza ukubona abantu beshona bebancane, kuphinde kudide kakhulu uma kungabantu abazikhathazayo ngokugcina imizimba yabo ilolongekile. Abantu abazivocavocayo bayashona ngapha nangapha besebancane ngenxa yesifo senhliziyo.Ezikhathini eziningi ivele ijike ibe ngumqwayiba, emuva kwalokho isizoshaya umklamo omusha ongumgxobanyamo, agcine eshonile lowo ohlabekile. Ziningi iziqubu lapho uzwe kuthiwe lowo mfanyana sewashona, kokunye athathwe yikho ukufa esenkundleni edlala noma ezilolonga, qimu phansi, akhihlize amagwebu, akweqe amehlo, hhawu sekumenele.Abasakhumbulayo bazokhumbula ngomunye unyaka esinye isilomo somdlali webhola salapha e-Afrka siwa enkundleni, siqimuzeka phansi. Kunesifo senhliziyo esingumnqamulajuqu esihlasela ikakhulu abasebancane.Yize ngokobulili lesi sifo senhliziyo sihlasela ngokungakhethi kodwa izembe ligawula litshekele ngapha kwabesilisa kakhulu. Inhliziyo yakheke ngezicubu ezilekanyene, esinye phezu kwesinye zaze zaba ntathu.Kulesi sifo isicubu esilele isibili, sivele sigile igoda lokushintsha njengoba sengike ngakhuluma ngenhla, ngathi isicubu sishintshasibe ngamafutha omileyo abe ngumqwayiba. Lolu shintsho lwenza kushitshe ukushaya kwenhliziyo, ivele inhlanhlathe ihambe lena lapho ingadalelwe ukuhamba khona. Umzimba uvele ukhathale ube yinto ethi lala, ungakwazi ukwenza obujwayele ukukwenza.Omunye mhlawumbe angabuza ukuthi yini imbangela yokuthi uma ingxenye yenhliziyo isiwumqwayiba yenza ohlabekile ashone ngokushesha?Asikhumbule ukuthi omunye wemisebenzi yenhliziyo wukufingqana ikhiphe igazi elingaya emaphashini, okanye liye emzimbeni. Uma isicubu sayo sesingumqwayiba kusho ukungqangqazela, igcine isihluleka wukufingqana ikhiphe igazi noma ilamukele njengokusebenza kwayo.Esikugcizelela namhlanje wukuthi inhliziyo enjena ibanga ukwehluleka ukuthi ikhiphe igazi ngenxa yokulahla kwayo umkhondo igcine isiphumile esipolweni. Igazi okumele likhishwe okanye lamukelwe lizoncipha kakhulu,bese eyawa ashone lowo ohlabekile.Lokhu kungenzeka, ikakhulu umaephakamisa izwi ethetha, ecasukile, ehamba okanye uma esemdlalweni. Baningi abantu abasebancane asebehambe emhlabeni ngokuzuma okukhulu, okushiya abasondele nabo bekhungathekile, bezibuza ukuthi kwenzekeni, yini esiyonile, esemncane kangaka pho?Angisengi esezixegisile umangithi abaningi bagcina bebhenele ekuhambeni beyofuna umhlolo, okulandela lapho wukuxabana okujulile emndenini. Kubuhlungu ukunukwa ungazi lutho, umndeni ukuphendukele uzithole usuwedwa kade kunemfudumalo, kumnandi nihlezi nisingethene.Ngiyafisa ukusika elijikayo ngezimpawu zalesi simo nanxa zingakacaciswa kahle kodwa masizilindele lezi ezilandelayo: Inhliziyo eshaya ngendlela engajwayelekile kade uyazi ishaya kahle usuzoyizwa ithi ‘gidigidi’ ushaywe wuvalo, kuphele amandla isiyezi esingajwayelekile, kuthi ebuncaneni usephelelwa wumuzwa wocansi, akusafikeki kuvuthondaba ungowesifazane. Lokhu kuhambisane nokusuza okungamandla ebuncaneni nokukhohlwa. Kowesilisa omncane induku isheshe ichithe ocansini, iwe iphakathi, ingaqini, inciphe,ube “nguqhwasha” umncane - uveleukwazi ukugcina emzuliswaneniowodwa nje kuphela.Kubalulekile ukuqaphelisisa ukuthi izimpawu ezinye zisazovela ngenxa yocwaningo olunhlobonhlobo oluqhubekayo. Ngiguqa ngawo womabili, ngithi uma unalezi izimpawu, ikakhulu uma umncane sondela kudokotela ozokwazi ukukusiza, ungalindi emathonsi abanzi. Yimpilo yakho!Mpilonde!!!UKUBA nezempilo ezehlukene kabili kuholele ekutheni iNingizimu Afrika ibe semuva uma kukleliswa amazwe enza kahle kwezempilo.IWorld Population Review, Best Health Care Sytem 2023, ebibheka ezempilo emazweni omhlaba muva nje, ibeke iNingizimu Afrika kunombolo 87 okuyenza ikuthi ibe ngemuva kwamazwe okwaziwayo ukuthi adonsa kanzima kwezempilo afana neBotswana, iVietnam, Sri Lanka, iMongolia nePhilippines.Ngesikhathi kuhlaziywa ezempilo emazweni omhlaba, bekungabhekwa kakhulu ukushoda kwabasebenzi, izinsiza okuyizinto ezijwayele ukushoda kuleli kodwa kuthiwe into eyenza ukuthi ibekwe kule nombolo ebekwe kuyo ukuthi inemikhakha emibili yempilo, ozimele nokahulumeni okwenza ukuthi ukunakekelwa kwabantu kwezempilo kungalingani. Abampofu balashwa ezikhungweni zezempilo zikahulumeni, abahola kangcono balashwa ezikhungweni zezempilo ezizimele.Uhlelo lokunakekelwa kwezempilo lukahulumeni lwaseNingizimu Afrika luwumgogodla, lusiza cishe u-80% wezakhamuzi zalo ezicishe zibe ngu-60 million. U-80% wodokotela bakuleli basebenza ohlelweni oluzimele, okushiya uhlelo lukahulumeni lushoda kakhulu ngezinsizakusebenza futhi lusilele emuva.Izinhlelo zokunakekelwa kwezempilo emhlabeni wonke zibonakale zisebenza kahle kwamanye amazwe emizameni yawo yokuqeda ukwehlukana kwezinhlelo zokwelapha. UMnyango wezeMpilo wakuleli  uhlose ukulinganisa iziguli ngohlelo lwayo oluhlongozwayo lweNational Health Insurance (NHI).Isikhulu esiphezulu se-Innovative Pharmaceutical Association South Africa (IPASA), uMnuz Bada Pharasi, sithe esinye sezibonelo zalolu hlelo wuhlelo lwaseRwanda, i-Universal Health Coverage (UHC), olusetshenziswa wu-90% wabantu baseRwanda.“IRwanda yenyuse inombolo yezikhungo zezempilo zikahulumeni zisuka ku-1 036 ngo-2013 zafinyelela ku1 457 ngo-2020, okuholele ekutheni iningi lomphakathi likwazi ukufinyelela ezikhungweni zezempilo ebese ziseduze nomphakathi, kwehla nesikhathi esihlalwa yiziguli ezikhungweni uma ziyokwelashwa,” kusho uPharasi.Uthe okunye okwenziwe yileli lizwe ukuthi ngesikhathi lishintsha isimo sezempilo, litshale imali yokuthi kwakhiwe izikhungo zezempilo ezindaweni zasemakhaya lapho bezingekho khona. Kwehliswa nemali ekhokhwayo ukuze bonke abantu bakwazi ukuthola ukwelashwa. UPharasi uthe ukuze kuzuzwe inhloso yeNHI, uMnyango wezeMpilo uzodinga ukubukela kwiRwanda.Ucwaningo luphakamisa ukuthi ukulungiselela izibhedlela iNHI eNingizimu Afrika, kuzomele kube nemali ebekelwe ukuthenga izinsiza zobuchwepheshe, kwandiswe isibalo sabasebenzi, kuthuthukiswe ingqalasizinda nokutholakala kwemithi, abasebenzi bezempilo banikezwe ukuqeqeshwa okwanele, hhayi emikhakheni ethile kuphela.UCWANINGO olwenziwe uhlaka lwezempilo olubheka ukuthi ikhona yini imithi yokwelapha nemigomo ezikhungweni zezempilo zakuleli i-Stop Stockouts Project (SSP) luveza ukuthi ziyashoda izinsiza zokuhlela umndeni.Lolu cwaningo lwenziwe lwakhiwe yinhlangano yodokotela, i-Doctors Without Boarders, i-Rural Doctors Association of SA, i-Rural Health Advocacy Project, i-Section 27 ne-Treatment Action  ngokubambisana ne-Ritshize okuyinhlangano eyakhiwe yizinhlangano ezibhekelele i-HIV ne-TB  ezehlukene. Luveze ukuthi ngo-Ephreli 2022 kuya kuJuni 2023, abanye abantu besifazane ababeye ezikhungweni zezempilo KwaZulu-Natal, e-Eastern Cape  naseNorth West, babuyele emakhaya belambatha bengazitholanga izinsiza abazifunayo.Lolu cwaningo olusanda kukhishwa yi-Ritshize lubizwa ngokuthi Ukusatshalaliswa kwezinsiza zokuhlela umndeni- ukuphela kwesitoko nezizathu zako.  Lukhishwe ngoLwesihlanu okuhambisana nokuphela kwenyanga yabantu besifazane ebiphela ngempelasonto. Ocwaningweni kuveza izinselelo ezibhekana nabantu besifazane uma beyofuna izinsiza zokuhlela umndeni ukuze bazivikele ekutheni bakhulelwe bengahlelile. Ngokwalolu cwaningo bonke abesifazane abebeyingxenye yocwaningo bekuke kwenzeke bangazitholi izinsiza zokuhlela umndeni ebebezidinga emitholampilo abebeye kuyo ngesikhathi.“Esikutholile wukuthi uhlelo lokuthengwa kwempahla kuzwelonke aluhlelekile, luholela ekutheni kube nokushoda kwezinsiza zokuhlela umndeni nokuphela kwesitokwe. Ezingeni lezifundazwe izimbangela zokuphela kwesitokwe zibandakanya ukucishiswa kwesabelomali nokungalawulwa ngendlela kwesitoko," kubhalwe kanjeni. UNkk Tendai Mafuma ongumcwaningi kwi-Section 27, uthe imiphumela yalo idala ukukhathazeka. “Kuyakhathaza ukuthi uye emtholampilo ubuye ungakutholanga obukudinga. Okunye okusikhathazayo ukuthi abanye bebeze baphoqeleke ukuthi bazithenge izinsiza abebezidinga esikhundleni sokuzithola mahhala esikhungweni sikahulumeni,” kuchaza uNkk Mafuma. Kubuye kwavele ukuthi abasebenzi bezempilo bayazama ukuthi iziguli zingabuyeli emakhaya zilambatha ngokuthi bazinike ezinye izinsiza ezisuke zikhona esitokweni noma kungezona iziguli ezizisebenzisayo noma zizidlulisele ezikhungweni ezinesitokwe.Okunye okuvezwe ilolu cwaningo ukuthi kuyenzeka usizo lokuhushula isisu nalo lungatholakali ngesikhathi.Ucwaningo olushicilelwe nyakenye ebelubheka ukutholakala kwezinsiza zokuhlela umndeni phakathi kuka-Ephreli 2021 kuya kuJuni 2022, luveze ukuthi izinsiza ezivame ukushoda kuba amaphilisi aphuzwayo nemijovo. Nakulo nyaka kuvele ukuthi izona lezi zinsiza abebeyingxenye yocwaningo ababike ukuthi bekubuyekwenzeke bangazitholi ezikhungweni abavame ukuya kuzo. UMASIPALA weTheku unxusa abantu abahlala kuleli dolobha ukuthi uma kwenzeka belunywa yizinja baphuthume emitholampilo ukuze bathole ukwelashwa.Okhulumela lo masipala, uMnuz Msawakhe Mayisela, uthe kule nyanga kubikwe izigameko ezimbili zabantu abalunywe yizinja ezinamarabi kuleli dolobha. Ziyisikhombisa izigameko esezibikiwe kusukela ngoJanuwari."Siyabanxusa abanikazi bezinja ezingagonyiwe ukuthi bagome izinja ukuze kuvikelwe ukusabalala kwalesi sifo," kusho yena.UMayisela uthe izindawo okuke kwabikwa kuzo izigameko zamarabi kule ndawo ise-Adams, Nsimbini, Mbumbulu, Ngonyameni, Clare Estate, KwaDabeka, eSt Wendolins naseNanda.Usho kanjena uMasipala weTheku nje, isikhungo esibhekelele izifo ezithathelanayo, iNational Institute for Communicable Diseases (NICD), sithe zingu-17 izigameko zamarabi adluliselwe yizilwane kubantu   ezibikiwe kuleli kusukela kuqale unyaka.Lesi sikhungo sithi lesi sibalo esiphezulu kunazo zonke esezike zabikwa kusukela ngo-2016.Lesi sifo sitholakala ezilwaneni zasekhaya ezifana namakati nezinja, kubantu sidluliseleka ngokuthi umuntu alunywe yinja noma ikati elinaso. Ongoti bezempilo bathi ubungozi buba ngcono uma umuntu esheshe waya emtholampilo ngemuva kokulunywa yinja.Lesi sikhungo sithe e-Eastern Cape, eNelson Mandela Bay naseBuffalo City zingaphezulu kuka-400 izigameko zamarabi ezilwaneni ezibikwe kulezi zifunda kulo nyaka.Akekho ongaphikisana nokuthi isifo sikashukela singumbulalazwe uqobo lapha kwelakithi eNingizimuu Afrika. Ngokwezibalo isifo sikashukela silele isibili ohlwini lwezifo zokuqala eziyishumi ezibulalayo kwelakithi, bese siba ngesesishiyagalolunye ezibalweni zezifo ezibulalayo emhlabeni wonke jikelele. Lapha kwelakithi isifo iTB sihamba phambili kwezibulalayo, bese kuthi emhlabeni wonke jikelele kubhongoza phambili ukuhlaselwa yisifo senhliziyo. Uma ucubungula lokhu nje kukodwa, kuyacaca ukuthi isifo sikashukela siwumthwalo osemahlombe ethu njengesizwe, size siyothwalisa kanzima uhulumeni ophethe izwe.Ushukela emzimbeni ulawulwa yingxenye okuthiwa ngusinyaka. Usinyaka sike sakhuluma ngawo engosini edlule nakuba ingosi yayingaqondene ngqo noshukela, esasikhuluma ngakho kwakungubuhlungu nokungabi mnandi kwesisu. Usinyaka wakheke waba nezinyandana eziyiminyango yokukwazi ukuzwa uma ushukela usumningi egazini bese ushukela ungeniswa ngaphakathi kuwo usinyaka uyolawulwa ngosiko lwakhona. Inkinga idaleka uma usinyaka lona esehluleka ukuzwa ukunyuka kukashukela egazini okusho ukuthi usinyaka ungasakwazi ukungenisa ushukela ngaphakathi kuwo uyolawulwa. Indlela yokulawulwa ngaphakathi kusinyaka ihlanganisa imigudu ngemigudu yama-protein anhlobonhlobo. La ma-protein kwesinye isikhathi kuyenzeka azwele kuze kweqe angabe esafuna ukwenza lutho oluya phambili.Ushukela uma usugabadela emzimbeni udala:Ukungaboni uphunduleke emehlweniIsifo sohlangothi i-strokeIsifo sokuhlaselwa yinhliziyoUkuvuvukala kwenhliziyo igcwale amanzi, kulimale kuphunduleke izinsoUbuhlungu bezinyawo obunhlobonhlobo, zishise, zihlatshwe izinaliti, zivuvukale, zebuze, zibe nezilonda ezingapheli abanye baze banqunywe amalungu ezinyawo nemilenzeUmhlume, okuhambisana nenduku eyimvithi, engavuki ewela phakathi, isheshe ichithe ingafuni nje ukuphinde ivuke. Abanye baqumbelana, bangayi kozikhulula, basuze into engapheli, iqolo libe buhlungu ingathi linemboboUkufa kwezinso ugcine usufakwe ohlelweni lokuhlanza izinso ngemishiniUmphako engiwuphethe namhlanje ukhuluma ngokuthi isifo sikashukela sesisimbi sinjena; siyelapheka siphele uphumule emaphilisini nasemijoveni kulabo asebejova. Kuneziguli esizelaphile zaphuma emishanguzweni kashukela, zaphila impilo ngaphandle kwamaphilisi nemijovo.Ezigulini esesizelaphile impumelelo yabasindile iqala kwabayisikhombisa kwabayishumi esithi siyakwazi ukubelapha siphele lesi sifo. Okusho ukuthi uma sineziguli eziyishumi, abayisikhombisa babo bayasinda, bese kusala le ngxenyana yeziguli ezintathu, engithi basaphazanyiswa yila ma-protein asevele atshodayo angabe esafuna ukunyakaza ashintshe aphinde angenise ushukela kusinyaka ukuze amazinga awo aphinde alawuleke ngendlela yakhona.Esikwenzayo sithatha umuntu ophila ngokudla amaphilisi kashukela ukuwulawula, thina simfaka ohlelweni lwezinsuku ezinhlanu zokukhipha udoti ngaphakathi ngale yondlela sifaka usinyaka emlalazini, siwulolela ukuthi uphinde usebenze ukwazi ukulawula ushukela ngendlela ejwayelekile.Empeleni kade saqala senza lo msebenzi kodwa sathi asime ukukhuluma ngawo kuze kube izinombolo zabantu asebesindile ziyazikhulumela zona. Sikulelo zinga namhlanje!Ake sibuyele kulabo abasafisa ukuqhubeka nokudla amaphilisi abo baphinde bajove. Ekusebenzeni kwami njengodokotela ngithole ukuthi abantu abaningi ababulawa yilesi sifo, bahamba emhlabeni lapho amazinga kashukela engasalawuleki avele anyuke abe phezulu kakhulu angafuni ukwehla, okanye avele ehle abe phansi kakhulu angafuni ukwenyuka. Abanye bagcina sebengene kwi ‘khoma’ uma sebeguduza kulezo zimo. Kukhona nesimo esibucayi lapho ogulayo avele amaswayi aphunduleke egazini, igazi lishintshe libe muncu, ogulayo aphefumule kanzima into emuncu, aphelelwe amandla; isimo sibe sibi kakhulu. Kuzo zonke lezi zimo ngifisa ukugcizelela ukubaluleka kokugcina amaswayi ebhalansile egazini. Ngiphinde ngigcizelele ukubaluleka kokudla izidlo eziyikho, sibalekele nemikhuba esisondeza kushukela ongalawuleki. Zingane zakwethu kafishane ngichaza ukuthi:Masiyeke ukudla izinto kwenye ingosi esathi ‘zilungiselelwe’ (processed) ngoba ziyasibulala, zidala ushukela, imidlavuza, nezinye izifo. Lapha sathi: amabhega, pholoni, viyena, inyama ebomvu eyosiwe, pizza, amarashiyeni nokunye.Okungenani wena osudla amaphilisi nemijovo kashukela, thola i-drip kanye ngenyanga kudokotela wakho okanye ekiliniki. Le drip izokusiza ekubhalanseni itswayi egazini. Lokhu ukwenza ngaphezu kokuphuza amanzi lokhu okuhlale kucelwa njalo.Ngicela ukugcizelela bafowethu nodadewethu ukuthi asiyeke, sigcine namhlanje uma besikwenza ukudla sekuleyithi. Ngisho ukuthi ebusuku umuntu useyadla, phela ngalesi sikhathi umzimba usuke usulele, nosinyaka lowo esephumule. Uma wena usudla ngalesi sikhathi zibuze ukuthi loshukela owufaka egazini uzolawula ngubani ngoba phela sekulelwe layikhaya? Okuzolandela ukungenwa yisifo sikashukela, kade uziphilela nje. Asiyeke ukudla ebusuku, uma kuzokuphoqa ukuthi udle sekuhlwile: phela yenza uhlelo lokuthi udle ngesikhathi esifanele ngoba uzongenwa izifo ezingumbulalazwe.Ekugcineni sithi isifo sikashukela siyelapheka, uphume uphele emaphilisini nasemijoveni!Mpilonde!ININGIZIMU Afrika isemazweni angu-30 ahamba phambili ngokuba nabantu abaningi abahaqwe isifo sofuba iTB yize lesi sifo selapheka.Ziningi izinhlelo zokulwa nokusabalala kwalesi sifo esibulala abantu ababalelwa ku-54 000 kuleli ngonyaka ngokombiko okhishwe iGlobal TB report nyakenye, okukhathaza ongoti nezincithabuchopho ezisemkhakheni wezempilo.Njalo ngonyaka labo ngoti, abezempilo izinhlangano ezisiza emikhankasweni yokulwa nalesi sifo  nososayensi bakuleli baba nengqungquthela lapho bedingida khona ngalesi sifo.Kudingidwa ngezindlela ezintsha zokwelapha lesi sifo ezihambisana nemigomo ebekwe inhlangano yezempilo emhlabeni, iWorld Health Organisation (WHO), izinselelo eziholela ekutheni lesi sifo silokhu sisabalala nokunye.Kulo nyaka le ngqungquthela yesishiyagalombili, i8th SA TB Conference, izoba seThekwini. Izoqala namhlanje iphele ngoLwesihlanu. Umongo walo nyaka uthi “sisheshisa inqubekela phambili yokuqeda i-TB  phecelezi Accelerating progress to end TB" .Usihlalo wengqungquthela uSolwazi  Sizulu Moyo, uthe kule ngqungquthela bahlose ukuthi bakhombise ukuzinikela okuletha ithemba elisha ekuqedeni izifo ezifana neTB neHIV nezinye izifo ezingathathelani  ezihambisana nalesi sifo." Le ngqungquthela yenzeka ngesikhathi esiyingqophamlando eNingizimu Afrika, njengoba u-2024 kuwunyaka lapho iNingizimu Afrika igubha iminyaka engu-30 yentando yabantu. Okuphawulekayo ukuthi ingqungquthela izokwenzeka ngesikhathi  sokushintsha kwemithetho nemigomo elawula ezempilo kuleli  njengoba iNingizimu Afrika isezinhlelweni zokuqala umshwalensi wezempilo obhekele bonke abantu, ukuze kuphuculwe indlela yokwelashwa kwabantu. Inhloso ukuthuthukisa ezempilo nokususa imigoqo ebikhona phambilini. Kithina kuvula  ithuba elihle lokuthi sibhekane nalesi sifo ngokuthi sivule inkundla yokuthi sibonisane ngalesi sifo,"  kusho uSolwazi Moyo.“UMSEBENZI owenzayo akungabi yiwona ocacisa ukuthi usizo lwezempilo uzoluthola kuphi, kumele zonke iziguli zithole usizo lwezempilo olulinganayo.”Lokhu kushiwo nguDkt Joe Kutzin wenhlangano yezempilo emhlabeni, iWorld Health Organisation (WHO), ngesikhathi kugujwa usuku i-International Universal Health Coverage Day, izolo. Umhlangano wokubheka izinhlelo zokuzama ukuqeda igebe elikhona phakathi kwabampofu nabacebile kwezempilo ububanjelwe kuleli.UDkt Kutzin uthe emazweni amaningi uma umpofu awukwazi ukuthola ezempilo ezisezingeni ngoba kunezinhlelo eziningi ezihlelelwe abanemali, abampofu bagcina bengalutholanga usizo.Uthe kudingeka ukuthi kutshalwe imali ohlelweni olulungele bonke abantu ukuze kusizakale wonke umuntu.UNgqongqoshe wezeMpilo kuleli, uDkt Joe Phaahla, uthe kuleli njengakwamanye amazwe kunezinhlelo ezimbili zezempilo, olukahulumeni noluzimele, lapho kusizakala khona abanemali."Sivumele ukuthi ezempilo zizimele okwenza ukuthi izinsiza ezikhona ezingenele singakwazi ukuzisebenzisa sonke. Kuleli uma ufuna ukubonwa ngudokotela owungoti wesifo esithile, kumele uze uye esibhedlela noma kudokotela ozimele. Lo mkhakha wabazimele kunzima satshe ukuwulawula, uthola ukuthi isiguli simane sazihambela saya kungoti ngaphandle kokudluliselwa ngudokotela ojwayelekile ngoba kuzokhokha i-medical aid. “Nayo i-medical aid ayibuzi mibuzo ngokuthi kungani lesi siguli singayanga kofuna usizo kudokotela ojwayelekile kuqala. “Yona le medical aid ngemuva kwezinyangana uzwa kuthiwa isiphelile, isiguli sekumele siye kuhulumeni. Le nto yenza ukuthi sibone ukuthi kufanele ezempilo zihlanganiswe ukuze kungabi khona abantu abazosala ngaphandle okuhambisana nesibophezelo samazwe ahlangene, iSustainable Development Goals (SDG) ka-2030," kusho uPhaahla.Uthe iNingizimu Afrika isiqalile ukulungisa leli phutha ngokuthi kube nomshuwalense wezempilo, iNational Health Insurance (NHI), esahlongozwa."Ukuqalwa kwalolu hlelo kuphazamisekile ngenxa yokuthi kuthe kusakhishwe umthethosivinyo ngawo ukuthi abantu abaphawule, kwahlasela ubhubhane lweCovid-19 kodwa kubuye kwabuyelwa ekusetshenzweni kwalo mthethosivivinyo kubhekwa izinto zomthetho. Okuyinkinga ukuthi yize lolu hlelo lungakaqali ukusebenza, sekunezinkampani esezifake umnyango enkantolo. “Lokho kwenziwa ukuthi izinkampani ezingabanikazi bezibhedlela ezizimele zicebile, ngeke zivume ukuhlwithwa iqatha emlonyeni kalula, zizozama konke okusemandleni ukuze zizuze," kusho uPhaahla.Uthe uhlelo lwezempilo olubhekelele bonke abantu akusho ukuthi lufuna ukuthi abantu bagcwale ezikhungweni zezempilo kodwa lufuna abantu baphile okusho ukuthi kumele kube nohlelo lokulawulwa kwezifo, iPrimary Health Care olusebenza kahle.UDkt Kenny Jacobs, usihlalo wekomiti lezempilo ePhalamende lakuleli, uthe sekuphele iminyaka emithathu umthethosivivinyo weNHI uphazamiseka kanti lolu hlelo lwezempilo luzosiza ekutheni bonke abantu bakwazi ukuthola ezempilo ezisezingeni elifanele kungabhekwa ukuthi bampofu noma bacebile.UZOKWEHLA umthwalo kubantu baseNingizimu Afrika abadinga ukuhlolwa iCovid-19 njengoba iCompetition Commision imemezele ukuthi amaCovid-PCR Test asezobiza uR500 esuka kuR850.Okwamanje izinkampani ezisayine isivumelwano neCompetition Commission yiLancet ne-Ampath.UKhomishana weCompetition Commission, uMnuz Tembinkosi Bonakele ucele wonke ama-laboratory ahlola abantu iCovid-19 ukuba angakhokhisi abantu imali engaphezu kukaR500.“Siqale uphenyo emuva kokuthola izikhalo kubantu akade bekhala ngokuthi bakhokhiswa imali enkulu ema-laboratory ukuhlola iCovid-19. Siye sakwazi ukwenza isivumelwano ne-Ampath neLancet sokuthi ngeke besakhokhisa abantu uR850 kodwa bazobakhokhisa uR500 kusukela namhlanje (ngeSonto 12/12/2021),” kusho uBonakele.Uthe enye inkampani akade beyiphenya iPathcare ayivumanga ukuba yingxenye yesivumelwano sokwehlisa imali eyikhokhisa abantu ngokubahlola iCovid-19.Le nkampani uBonakele uthe bazoxoxisana nayo baze bathathe izinyathelo zomthetho uma kuphoqa.Ucele nama-laboratory amancane angeyona ingxenye yesivumelwano sabo ukuba angakhokhisi abantu imali engaphezu kukaR500.Uveze ukuthi ekuqaleni ukuhlola iCovid-19 bekubiza uR1 400 kodwa emuva kokungenelela kukahulumeni nabo beyiCompetition Commission kwehla kwaba wuR850. Emuva kwalokho baye baphenya ngoba bebona ukuthi uR850 mkhulu bafinyelela kulesi sivumelwano sikaR500.Uthe isimo bazosiqapha ngeso lokhozi ukuthi ngeke bakwazi yini ukucela lezi zinkampani ukuba ziyehlise imali ngoba bazobheka ukuthi kwenzekani njalo emuva kwezinyanga ezintathu.Uphethe ngokuthi kubalulekile ukuthi abantu bangakhokhiswa imali emba eqolo ngoba ukuhlola iCovid-19 ngenye yezindlela zokulwa nokubhebhetheka kwalesi sifo.Uveze ukuthi ukunyuka kwezibalo zabangenwa yiCovid-19 kusho ukuthi baningi abazodinga ukuhlolwa ngakho imali akufanele imbe eqolo.Amalungu omphakathi akhokhiswa imali engaphezu kukaR500 ukuhlola iCovid-19 angathumela izikhalo kwiCompetition Commission ngokuvakashela u-www.compcom.co.za.UMNYANGO wezeMpilo kuleli uyakuphika ukuthi kukhona ukushoda kwenzinsiza zokuhlela umndeni ezikhungweni zezempilo zikahulumeni yize kunocwaningo olukhomba lokhu.Ucwaningo lusanda kukhishwa yiThe Stop Stockout okuwuhlelo olwenziwa yinhlangano yodokotela, iRural Doctors Association of South Africa (RDASA).UDkt Indira Govender, weRDASA, uthe ulwazi olukhomba ukuthi izinsiza zokuhlela umndeni ziyashoda luqoqwe ezikoleni zamabanga aphansi ezingu-400 zakuleli."Sithole ukuthi kushoda umjovo wokuvikela ukukhulelwa, iDepo. Lo mjovo unikezwa abesifazane njalo ngemuva kwezinyanga ezintathu. Abasebenzi bezempilo bebephoqeleka ukuthi banikeze abesifazane okunye kokuhlela umndeni okukhona. Ukwenza kanjalo kuphuca umuntu wesifazane ilungelo lokuzikhethela ukuthi umndeni ufuna ukuwuhlela ngani. Ukushintshisa umuntu wesifazane uthi akasebenzise lokho okukhona akuyona indlela ekahle ngoba nalokho okukhona kuzogcina kungasaneli," kusho yena.Uthe ngokuthola kwabo, kwaphela inkontileka yenkampani ebinikeza umnyango le mijovo ngo-2017, kwaqala lapho ukuba nokuphazamiseka kodwa umnyango, esitatimendeni osithumele, uthe awunalo ulwazi lokuthi kunokushoda kwezinsiza zokuhlela umndeni.UNksz Claire Waterhouse, wenhlangano yodokotela iDoctors Without Boarders, ucashunwe kweminye imithombo yezindaba ethi ukukhuthazwa kwabesifazane ukuthi basebenzise ezinye izindlela zokuhlela umndeni, ezifana namakhondomu, kubeka abesifazane engcupheni yokuthi bakhulelwe ngoba abesifazane kumele babonisane namadoda kuqala ngodaba lokusetshenziswa kwekhondomu."Siyazi ukuthi eNingizimu Afrika kunezinga eliphezulu lodlame olubhekiswe kwabesifazane, ukubonisana ngodaba lwekhondomu kungenzeka kungabi lula," kusho uNksz Waterhouse.Le nhlangano beyenza ucwaningo ibheka ukushoda kwemithi eyehlukene kuleli okubalwa kuyo izinsiza zokuhlela umndeni, imishanguzo yesifo sofuba nezinsiza zokuhlola izifo ezifundazweni i-Eastern Cape, Free State, Gauteng, KwaZuluNatal, Limpopo, Mpumalanga naseNorth West.Kulolu cwaningo olwenziwe izinyanga ezintathu kukhulunywe neziguli ezingu-15 750.Kuvele ukuthi kunemithi eshodayo ezikhungweni zezempilo zikahulumeni kuyo okuhlanganisa nazo izinsiza zokuhlela umndeni.Kulolu cwaningo u-40% weziguli okukhulunywe nazo uveze ukuthi kushoda izinsiza zokuhlela umndeni, u-19% wathi awuyitholanga imithi noma azihlolwanga ngendlela obekumele zihlolwe ngayo, u-17% wathi awuyitholanga imigomo, u-16% waveza ukuthi awuyitholanga imishanguzo yengculazi noma uthole engaphelele ngesikhathi uyoyilanda ezikhungweni zezempilo.NJENGOBA isigoqwa inyanga yabantu besifazane, ongoti bezempilo bakhuthaza ukuthi abesifazane baqaphele bahlolwe izifo ezijwayele ukubahlasela.Umdlavuza webele ungumdlavuza ohamba phambili ohlasela abantu besifazane. Ongoti bezempilo bakhuthaza abantu besifazane abaneminyaka ewu-18 kuya phezulu ukuthi baqale ukuzihlola bona emakhaya ukuthi abanazo yini izigaxa abangazijwayele emabeleni abo.Abesifazane abeneminyaka engu-40 kumele baye kohlolwa ukuthi abanaso yini isimila emabeleni okwaziwa nge-mammogram njalo ngemuva kweminyaka emibili.Ingozi enkulu ngomdlavuza webele ukuthi uyadlondlobala uma iminyaka yowesifazane ikhula kodwa abanye abantu besifazane kuyenzeka bawuthole besebancane kunalokho.Ufuzo nalo luneqhaza ekubekeni engozini abesifazane abazalwa emindenini enomlando wabantu besifazane abanomdlavuza.Umdlavuza womlomo wesibelethoOngoti bathi kubalulekile ukuthi abesifazane bahlolwe ukuthi alukho yini ushintsho emlonyeni wesibeletho kusenesikhathi bathi lokho kuyasiza nasekutheni belapheke ngokushesha. I-pap smear esetshenziselwa ukuhlola ushintsho emlonyeni wesibeletho, iphinde ihlole ukuthi owesifazane akanayo yini i-human papillomavirus (HPV) okuyigciwane elidala izinhlobo eziningi zomdlavuza womlomo wesibeletho. Njengamanje usukhona umgomo ovikela amantombazane ukuthi angalitholi ligciwane le -HPV.HIVUcwaningo lukhombisa ukuthi abesifazane batheleleka kakhulu ngegciwane leHIV njenxa yokwakheka kwemizimba yabo, basengcupheni enkulu yokuthola leli gciwane.  Ongoti bathi ubungozi buqhutshwa ukuthi kusenokungalingani uma kubhekwa abesilisa nabesifazane. Abesifazane basahluleka ukuzithathela izinqumo mayelana nokuthi bafuna ukuthi kusetshenziswe izinsiza zokuzivikela uma kuyiwa ocansini. Bancoma ukuthi abantu besifazane bahlolwe i-HIV minyaka yonke.Ukudleka kwamathamboAbesifazane uma bekhula, amathambo abo ayadleka  futhi abe buthakathaka, okungadala ukuthi kube lula ukuthi akhumuzeke. Ngakho-ke ukuhlolwa kokuqina kwamathambo (i-DEXA scan) kuyanconywa kwabesifazane abaneminyaka engu-65 noma ngaphezulu.Umdlavuza wesikhumbaUmdlavuza wesikhumba udalwa ukukhula okungavamile kwamagqamuzana esikhumba (cells), ngokuvamile esikhumbeni esijwayele ukushiswa yilanga noma kungathiwa lokho akwenzeki njalo.  Abesifazane abanenqwaba yeziqu zoboya esikhunjeni noma izinguquko ezibonakalayo kumele bahlolwe ukuthi abanawo yini umdlavuza wesikhumba.Ukukhuluphala ngokweqile“Ngokocwaningo lwakamuva, cishe u-70% wabesifazane baseNingizimu Afrika ukhuluphele ngokweqile .Ongoti bancoma ukuthi abesifazane basebenzise i-Body Mass Indicator (BMI) ukuze bazihlole ukuthi isisindo somzimba wabo siyahambisana yini nobude babo.Ukukhuluphala ngokweqile kunomthelela ezifeni ezifana nesifo sikashukela, ukwehla nokwenyuka komfutho wegazi, ukuminyana kwemithambo ehambisa igazi enhliziyweni  ngakho abesifazane kumele uma bazi ukuthi bakhuluphele ngokweqile bahlolwe njalo ukuthi abanazo yini izifo ezihambisana nokukhuluphala ngokweqile.Bulelwa PayiINHLANGANO yezikole ezizimele zakuleli, i-Independent Schools Association in Southern Africa (Isasa), ifuna ukuthi uhlelo lokugonywa kwabafundi bamantombazane begomela isifo socansi esiphenduka sibe umdlavuza wesibeletho ngemuva kweminyaka ethile, iHuman papillomavirus (HPV), lusatshalaliswe nasezikoleni ezizimele.Njengamanje uhlelo lokugonywa kwabafundi bamantombazane aneminyaka ewu-9 kuya phezulu egonywelwa igciwane (HPV) kuleli lwenziwa uMnyango wezeMfundo eyisiSekelo ngokubambisana noMnyango wezeMpilo ezikoleni zikahulumeni kuphela futhi lumahhala.Umqondisi wale nhlangano, uMnuz Lebogang Montjane, uthe bafuna ukuthi uhlelo olufanayo lwenziwe ezikoleni ezizimele ngoba bayabona ukuthi luwusizo."Lo mgomo ezikoleni ezizimele ngeke ube mahhala, ungakhokhelwa  ukheshi ngabazali noma kukhokhe izikhwama zezempilo, ama-medical aid. Ezikoleni ezizimele eziningi kukhokhwa imali encane ngakho-ke azinazo izinsiza eziningi yingakho sithathe isinqumo sokuthi sikhulume nomnyango mayelana nokuthi kunganjani izinhlelo zezempilo ezikhona ezikoleni zikahulumeni zifakwe nasezikoleni ezizimele ezifisayo ukuba nazo lezi zinhlelo," kusho yena.Uhlelo lokugomela iHPV lwaqala ezikoleni zakuleli ngo-2014, kugonywa amantombazane aneminyaka ayisishiyagalolunye.Kuba imijovo emibili, owesibili ujovwa ngemuva kwezinyanga eziyisithupha umfundi egome ngowokuqala.Lolu hlelo beluhamba kahle luze lwaphazamiseka ngo-2021 ngenxa yokuthi ezinye izikole bezivaliwe ngenxa yeCovid-19, kwebezivuliwe  abafundi bebelova.USolwazi Lynette Denny, oyinhloko yophiko lwezifo zabesifazane eNyuvesi yaseCape Town, uthe ngalesi sikhathi seCovid kube khona ukuwungabaza umgomo ngoba kube nezinto eziningi ebezishiwo ngemigomo. “Umgomo weHPV uphephile, selokhu kwaqala ukugonywa ngawo azikho izinkinga ezibikiwe. Ucwaningo olwenziwe kamuva nje lukhombisa ukuthi ukugomela iHPV kwehlisa amathuba okuthi amagciwane ocansi angene kubantu abasha aphenduke abe umdlavuza wesibeletho okwenzeka uma leso sifo socansi singelashwanga. Umgomo wenza ukuthi leli gciwane lingahlali okuyinto ebiyenzeka eholela ekutheni ngemuva kweminyaka elinganiselwa kwengu-12 umuntu omusha abe nomdlavuza wesibeletho," kusho uSolwazi Denny.USolwazi Denny uthe phambilini imijovo yeHPV kwakuthiwe ayibe mithathu, owesithathu kwakungowokunikeza amandla, i-booster, kodwa kwabuye kwabonakala ukuthi isidingo salokho asikho ngoba imijovo emibili iyamvikela owesifazane impilo yakhe yonke. IGCIWANE iCovid-19 iDeltacron lakamuva eselikhona kunovalo lokuthi lizosabalala kakhulu kunamanye amagciwane. Ongoti bezempilo bathi lakheke ngokuthi kube nomuntu obephethwe yigciwane iDelta ne-Omicron ngesikhathi esisodwa.Leli gciwane elitholakale ngasekupheleni kukaJanuwari selikhona eFrance, United States nakwamanye amazwe kodwa alikakafiki kuleli.UDkt Maria Van Kerkhove wenhlangano yezempilo emhlabeni, iWorld Health Organisation (WHO), uthe uhlelo olusetshenziswayo lokubheka ukuthi leli gciwane lisabalala kangakanani emhlabeni lukhomba ukuthi okwamanje alikasabalali kakhulu kodwa kuseva ukuthi bangaqiniseka ukuthi ngeke lisabalale kakhulu."Leli gciwane liselisha akukuningi ososayensi abakwaziyo ngalo kodwa bayazi ukuthi lakheke ngokuthi kuhlangane amagciwane amabili kumuntu oyedwa. Yinto eyenzekayo nakwamanye amagciwane. Sisakubheka ukuthi lizoziphatha kanjani," kusho uDkt Van Kerkhove.Ongoti bezempilo bathi nakuba besacwaninga ngaleli gciwane kodwa zikhona izimpawu ezihamba phambili, abantu abangabona ngazo ukuthi bahaqwe yilona.Kuzo kubalwa ukukhathala, ukuba namafinyila, ukunkenketha kwekhanda, umphimbo obuhlungu, ukuthimula, ukugodola, imfiva, ukukhwehlela okunganqamuki, ukuhoshozela kwezwi uma ukhuluma, ubuhlungu besifuba, ubuhlungu bomzimba noma ukungalizwa iphunga nesiyezi.KULINDELEKE ukuthi iNingizimu Afrika iqale uhlelo lokujova amantombazane amancane ngomjovo owavikela ekutheni athole igciwane lengculazi ekuqaleni konyaka ozayo.Lolu uhlelo okuzobe kungolokuhlola ukuthi lungasebenza yini kuleli, kunethemba lokuthi lungasiza ekutheni luvikele abantu abangu-52 000 ekutheni batheleleke ngaleli gciwane eminyakeni engu-20 ezayo. Njengamanje bangu-8 million abantu abaneHIV kuleli.Lolu hlelo luyingxenye yokunikezwa kwabantu imishanguzo yokuzivikela, iPre-Exposure Prophylaxis (PrEP) enikezwa abantu abangenalo igciwane ukuze bavikeleke kwiHIV.I-PrEP engamaphilisi iyasetshenziswa kuleli, yaqala ukutholakala ngo2016. Uhlelo olusha ngolokuzwa amanzi ngobhoko kanti luwumjovo, kulindeleke ukuthi luqale ngonyaka ozayo. Luxhaswe ngemali yi-Unitaid, eyingxenye yeGlobal Health Initiative.I-Unitaid ithe ilindele ukuthi isikhungo esilawula ukusebenza kwemithi kuleli, iSouth African Health Products Regulatory Authority (SAPHRA), siwugunyaze ngonyaka ozayo lo mjovo okujovwa ngawo njalo ngemuva kwezinyanga ezimbili. Amaphilisi ePrEP akhona njengamanje aphuzwa zonke izinsuku.Uphiko lwezempilo eNyuvesi iWits, iReproductive Health neHIV Institute (Wits RHI) noMnyango wezeMpilo babambisene kulolu hlelo. Kuhlelwa ukuthi kulo bajove abesifazane abasebancane abangenalo igciwane.Ukusetshenziswa kwePrEP kwezinye izifundazwe kuphansi njengaKwaZulu-Natal. I-PrEP uma abayisebenzisayo beyilandela yonke imiyalelo yokusetshenziswa kwayo ibavikela engcupheni yokuhaqwa yiHIV.Imiphumela yokuhlola ukusebenza kwalo mjovo eyenziwe kuleli iveza ukuthi uvikela ukutheleleka kwabantu ngeHIV ngo-80%. Yize kunjalo, iWorld Health Organisation (WHO) ikholwa wukuthi baningi abazowusebenzisa ngenxa yokuthi kujovwa kanye ngemuva kwezinyanga ezimbili kanti amaphilisi aphuzwa zonke izinsuku.Lo mjovo waphasiswa isikhungo esigunyaza ukusababalaliswa kwemithi yokwelapha, e-United States of America (USA), i-United States Food and Drug Administration ngoDisemba 2021.I-ViiV Healthcare ekhiqiza lo mjovo yafaka isicelo kwiSAHPRA ngoAgasti 2021.Lo mjovo njengoba kwenziwa uhlelo lokuhlola ukuthi ungasebenzi yini kuleli, uzotholakala ezikhungweni zezempilo ezikhethiwe nezingomahamba nendlwana, nasemakhemisi.Umqondisi wenhlangano eyenza ucwaningo ngezempilo, uDkt Francois Venter, ucashunwe kweminye imithombo yezindaba eqinisekisa ukuthi isitolo iClicks izobe ibambisene noMnyango wezeMpilo kulolu hlelo. Wathi umjovo uzobe uhambisana neringi ekhipha umshanguzo ovikela iHIV efakwa esithweni sowesifazane sangasese, i-vaginal ring efakwa kanye ngenyanga bese ilokhu ikhipha umshanguzo ovikelayo inyanga yonke.Ucwaningo lokuhlolwa kweringi olwenziwa phambilini, lwaveza ukuthi ivikela abesifazane ekutheni besuleleke ngaleli gciwane ngo-50%.UMnyango wezeMpilo neWits RHI kulindeleke ukuthi baqale uhlelo oluhlola ukufakwa kwabesifazane iringi ukuthi lungasebenza yini kuleli kuyo le nyanga.Okunye okuvelayo wukuthi e-USA, kubiza uR391 000 ukunikezwa kwesiguli esisodwa lo mjovo ngonyaka. Abacwaningi bathi kuleli kungadingeka ukuthi ubize uR1 800 ngonyaka ukuze iNingizimu Afrika ikwazi ukuwuthenga.IZIGULI ezingakudli ukudla okunempilo zijwayele ukuba nezifo eziyimixhantela ezidalwa imithi eziyisebenzisayo.Lokhu kushiwo uDkt Siyathemba Nxele imenenja ye-Aids Healthcare Foundation (AFH, KwaZulu-Natal,  ngesikhathi kwethulwa ngokusemthethweni ingadi yeziguli esemtholampilo eSiphingo okuzosizakala kuyo iziguli ezilanda imishanguzo yokulawula izifo zazo kulo mtholampilo.UDkt Nxele uthe isivande sitshalwe kulo mtholampilo ngokubambisana  kophiko lwale nhlangano olubhekele ukutshalwa kokudla i-AHF Food  For Health noMasipala weTheku ukuze kuqinisekiswe ukuthi iziguli ezidla imishanguzo yokulawula izifo zithola imifino nezitshalo ezifanele ikakhulukazi iziguli ezineHIV.Le ngadi itshalwa ngamalungu omphakathi ayiziguli zakuwo lo mtholampilo nangezona athanda ukutshala. Ingxenye yomkhiqizo okhiqiziwe uphiwa iziguli, enye ingxenye idayiswe.“Lolu hlelo lokutshala olubizwa nge-vertical garden luyindlela esiza kakhulu ezindaweni ezisemadolobheni lapho indawo yokutshala incane. Ngokusebenzisa le ndlela okuhambisana nokusebenzisa izinto ebese zilahliwe senze ngazo umquba sishaya izinyoni ezimbili ngetshe elilodwa okungukubhekana nesimo sezulu esishintshashintshayo nokukhiqiza endaweni encane,"  kusho uNxele.UNksz Pamella Ndlovu, ongomunye wabalima kule ngadi ohlala eSiphingo Hills, uthe ubekuthanda ukulima ingakho usukumele phezulu uma kuthiwa abasondele abafuna ukujoyina uhlelo lokutshala emtholampilo."Esikufundile lapha ngokutshala kuzosisiza impilo yethu yonke. Besikwazi ukutshala kodwa le ndlela esetshenziswa lapha besingayazi sesifunde okuningi njengoba siyingxenye yalolu hlelo. Njengamanje umnotho uphansi, wonke umuntu udinga ukuthi kube nokuthile akwenzayo ukuze engeze emalini ayitholayo, phezu kwalokho kwathina sithola ukudla okuphuma emhlabathini okunomsoco," kuchaza uSr Ncamisile Mgobhozi oyimenenja yomtholampilo iSiphingo okutshalwe kuwo ingadi, uthe lo mtholampilo usetshenziswa ngabantu abaningi okusho ukuthi ubhekana neziguli ezinezifo eziningi ezikhathaza abantu kusukela esifweni senhliziyo, ukukhuluphala ngokweqile, iHIV nezinye." Ingadi iyasiza kakhulu uma unengcindezi nakithina bahlengikazi iyasiza uma ufika engadini uzwa sengathi uzalwe kabusha. Okunye okuhlukile kule ngadi ukuthi kutshalwe emapayipini, ezinye izitshalo azinamathele, emhlabathini konke lokhu uma ukubona uzizwa nawe sengathi usuzelwe kabusha kwehle ingcindezi,"  kusho uSr Mgobhozi.IZOVULWA usihlalo woMkhandlu weNgculazi  iSouth African National Aids Council (SANAC) ingqungquthela okuzobe kudingidwa kuyo izinto ezithina lesi sifo eqala namhlanje.Iphini likaMengameli elingusihlalo weSANAC, uMnuz Paul Mashatile, lizovula ingqunguthela ezobe iseNkosi Albert Luthuli International Convention Centre, eThekwini , eqala namhlanje iphele ngoLwesihlanu.Indikimba yengqungquthela ithi “Akube khona okwenzayo, xhumana nabanye ukuze uqede lolu bhubhane, "Act, Connect and End the Epidemic”Kule ngqungquthela kuzobe kuhlangene abathintekayo embhidlangweni wokulwa neHIV kubo okuhlanganisa  osoSayensi, abacwaningi, izishoshovu ezilwela abanaleli gciwane, abasiza ekutheni kuqalwe izinhlelo zokwelapha nokugwema igciwane, abasunguli bemithetho nenqubomgomo elandelwayo ukuze kwelashwe noma kugwenywe leli gciwane kusizwe nabaphila nalo.Bazobe bebuyekeza  nenqubekelaphambili esiyenziwe mayelana nokulawulwa kwe-HIV/AIDS ne-TB kulesi sikhathi esinezifo eziningi eziwubhubhane ezikhona emhlabeni nezinye izinto eziphazamisa ukwelashwa kwezifo.Isitatimende esithunyelwe ihhovisi likamengameli sithe I-SANAC, ibambe iqhaza eliphambili  ekusungulweni kwamasu amasha okubhekana neHIV/AIDS, National Strategic Plan (NSP)ka-2023-2028 ye-HIV, TB, kanye nezifo ezithathelana ngokocansi."ISANAC ivula ithuba lokuthi bonke abathintekayo bakhulume ngokusebenzisana kwezinhlaka ezahlukene okuhlanganisa uhulumeni, umphakathi nezinkampani ezizimele,” kusho ihhovisi likaMengameli esitatimendeni.UMashatile uzokwethula inkulumo yosuku esigcawini sokuvula ingqungquthela okuzokhuluma kuso uNgqongqoshe wezeMpilo, uDkt Joe Phaahla, uNdunankulu waKwaZulu-Natal, uNkk Nomusa Dube Ncube nezinye izikhulu zikahulumeni.UDkt  Nelson Igaba  weRight to Care ezobe ikhuthaza ukuthi abesilisa basoke nokuthi bahlale bezihlola ukuthi abanazo yini izifo kuyo le ngqungquthela, uthe : “Abesilisa bancamela ukubonwa odokotela  besilisa ngenxa yezizathu eziningi, abesilisa abazizwa bekhululekile ukuthi baye kodokotela noma ezikhungweni zezempilo, ngakho bayephuza ukufuna usizo lwezempilo, bajwayele ukuya esikhungweni sezempilo sebegula. Ukudembesela ungayi kozihlola kunemiphumela emibi kakhulu yezempilo” Uthe  imizamo yokubhekana nezinto eziyizithiyo ezenza ukuthi amadoda angajwayeli ukuya emitholampilo iyenziwa  kodwa ekugcineni umthwalo wokuthi avakashele ezikhungweni zezempilo usemahlombe awo, ukuze ahlolwe izifo.Uqhube wathi iRight to Care isebenzisana nezinye izinhlangano ukuthuthukisa nokwandisa izinsiza zokunakekelwa kwabesilisa. Wathi okunye abakwenzayo ukuya ngqo  emphakathini bakhulume namadoda.“ Ukuhlolwa i-HIV njalo kubalulekile. Izimpawu zokuqala ezifana nomkhuhlane uma ungabhekwa umsuka wazo isiguli singagcina sine-AIDS. Ucansi olungavikelekile, ikakhulukazi nabalingani abaningi, kwandisa ingozi yokusabalalisa i-HIV. Izindlela zokuvimbela ezisebenzayo ukusebenzisa  amakhondomu, ukusokwa kwabesilisa iMedical Male Circumcision (MMC) , kanye nokusebenzisa okuzokuvikela ekutheni ungalitholi igciwane uma uye ocansini nonalo, i-pre-exposure prophylaxis (PrEP).Uqhube wathi ukusoka kunciphisa amathuba okutheleleka ngeHIV ngo-60% .“ Kulindeleke ukuthi ngo-2030, uhlelo lwaseNingizimu Afrika lokusokwa kwabesilisa  lube selugweme ukutheleleka okusha nge-HIV  kubantu abangu-500 000,”  kusho u-Igaba.NJENGOBA sekungene ihlobo baningi abantu abazofuna ukwehla emzimbeni abanye baqale bashintshe indlela abadla ngayo nokudla abakudlayo.Abanye badla imikhiqizo ebathembisa ukuthi emva kwesikhathi esithile bazoncipha emzimbeni okubuye kubizwe nge “spot reduction”Abanye bake bazibuze ukuthi kungenzeka yini ukuthi unciphe endaweni ethize kuphela? UNksz Zinhle Masango obizwa nge-fitness Junkie oyi-nutritionist, athlete yase Under Armour utshele iphepha eliwuzakwethu i-IOL News ukuthi ngeke ukwazi ukunciphisa amafutha endaweni ethile kuphela.“Amafutha agcwele umzimba wonke. Uma uzivocavoca  usuke ushisa amafutha nama-calories umzimba wonke. Awukwazi ukuthi wenze ama squats bese uthi uzoncipha amathanga,” kuchaza uNksz Masango.Uthe ukuncipha emzimbeni kuhamba nendlela yokudla ebhalansile ezoba nama-vitamin nama-carbohydrates ngoba zonke lezi zinto umzimba uyazidinga, ukuzivocavoca, ukuphumula, ukulala ngokwanele nokuphuza amanzi amaningi.UMnuz Sibongiseni Ndwandwe oyi-fitness trainer utshele i-IOL News ukuthi uma ufuna ukuncipha emzimbeni kumele unyakaze.“Kumele kube khona okwenzayo noma ukudlala nezingane, ukuhamba, noma ukwenza ingadi. Kulabo abasebenza behleli noma abangakwazi ukunyakaza kumele baqinise kakhulu ekudleni abakudlayo bangadli ukudla okunama-calories amaningi,” kuchaza uNdwandwe.UNdwandwe uthe: “Abantu abangajwayeli ukuyeka ukudla ama-carbohydrates uma befuna ukwehla emzimbeni ngoba iwona anika umzimba umdlandla. Ukudla okunamafutha ungakudla kodwa hhayi njalo.”Uphinde waxwayisa ngokuthi abantu uma bengena kwizinhlobonhlobo zama-diet kunokudla okuthile abangakudli okusuke kunomsoco odingwa umzimba, ungakuziba lokhu kudla ngaleso sikhathi kodwa kungabi ukuthi usuyakuyeka nje ngoba ingozi iqala lapho.Uthe ukufuna ukubukeka kahle akumele kukufakele ingcindezi. “Abantu bazifakela ingcindezi kakhulu nokungenza ukuthi bafune izinto ezingeke zenzeke emizimbeni yabo, nezinto ezingagcina zibalimaza. Engingakusho ukuthi umuntu kumele abheke ukudla akudlayo, bese eyazivocavoca usuku nosuku,” kusho uNdwandwe. KUQHAKANJISWA ukuthi uthuthukiswe umkhakha wabahlengikazi kuleli ngenxa yokubhekana nezinselelo eziningi emsebenzini abawenzayo. Namhlanje kugujwa usuku lwamanesi, olugujwa umhlaba wonke ngaphansi kwesihloko esithi Nurses: A voice to lead. UDkt Champion Nyoni, ongumcwaningi ophinde afundise esikoleni sabahlengikazi esiseNyuvesi yaseFree State, uthe kuningi abahlengikazi ababhekane nakho ngo-2020. “Kuningi futhi okusazokwenzeka ngomuso. I-Covid-19 iphonsele umkhakha wezempilo izinselelo ezihlukene, abahlengikazi ababhekana kuqala nalezi zinselelo. Abahlengikazi bathintekile ngokomqondo, izinga labo lokubekezela nokwenze bakwazi ukusebenzisana kangcono,” usho kanje. “Esikhathini esizayo, idinga ukuthuthukiswa indima yabahlengikazi, ukukhula komsebenzi wobuhlengikazi kubalulekile. Abahlengikazi bazokwazi ukuqhubeka nomsebenzi wabo uma bezithuthukisa emsebenzini, ekubambisaneni bebodwa kanye nokusebenzisana nabanye abasebenzi bezempilo,” usho kanje. Uthe ikusasa lonesi liqhakazile ngoba kule minyaka ewu-60 eyedlule lo mkhakha utshengisa ukukhula. Kwamanye amazwe ububukeka njengomkhakha odelelekile kodwa manje ubumqoka bawo sebuyabonakala.Uqhube wathi amanesi kumele abheke ekutheni afune izinsiza ezizokwenza umsebenzi wawo ube lula.Abantu bakuleli balujabulele lolu suku ezinkundleni zokuxhumana: We shall execute our duties nomatter how hard it is #NursesDay2021 pic.twitter.com/JRBHB2xfCWSELUQALILE uhlelo lokubheka bonke abake bathintana nabanezinhlobo ezineCorona -19 ezitholakala e-India nase-UK kuleli.USolwazi Koleka Mlisana, ongusihlalo wekomiti eleluleka ongqongqoshe abasemkhandlwini obhekele iCovid-19 kuleli, iMinisterial Advisory Committee (Mac), uthe lolu hlelo luqalwe ngemuva kokuthi kuvele imiphumela eqinisekisa ukuthi kunabantu abane bakuleli abatheleleke ngeB.1.167 yase-India, nabangu-11 abaneB1.1.7 etholakala e-UK.USolwazi Mlisana uthe nakuba lungakabi khona ulwazi oluphelele abangakwazi ukulusebenzisa ukuze bakwazi ukuqhathanisa kahle la magciwane kodwa abakwaziyo wukuthi elase-India lithelelana ngokushesha, ekubeni nakuleli kune-501Y.V2 nayo etheleleka ngokushesha."Ukuzishintsha kwaleli gciwane kuzohlale kwenzeka. Okumele sikuqaphele singabantu wukuthi silandela imigomo ebekiwe yokuqhelelana, sifake izifonyo sigeze nezandla.  Leyo yimigomo esiza kunoma yiluphi uhlobo lwegciwane olufikile," kusho uSolwazi Mlisana .Uthe uhulumeni kumele enze isiqiniseko sokuthi abaphuma kwamanye amazwe bayahlolwa ngaphambi kokuthi bangene kuleli."Ukuhlolwa engikhuluma ngakho kangisho ukubheka izinga lokushisa. Ngisho ukuhlolwa okusezingeni elingaphezulu kwalokho, okuvezayo ukuthi kalikho yini leli gciwane kumuntu," kusho yena.Uqhube wathi abakwaziyo njengamanje bengososayensi wukuthi igciwane lakamuva elitholakale kuleli, uma like lakungena likunikeza ukuvikeleka okungatheni liphinde likungene nokuthi ungabe usangenwa ngamanye amagciwane atholakale kwamanye amazwe."Emzimbeni wakha ngamasosha akuvikelayo, yize kunjalo kusamele uqhubeke ufake isifonyo. Okunye okungasisiza wukuthi uhlelo lokugoma luphuthume ngoba siyazi ukuthi yonke imigomo ekhona iyavikela ekutheni umuntu uma engenwe yileli gciwane angali kakhulu aze adinge ukuya ezibhedlela,"  kusho yena.USolwazi Shabir Madhi, waseWits University, ongungoti wezifo ezidalwa ngamagciwane, uthe ukusabalala kwaleli gciwane e-India kakudalwanga wukuthi wukuthi lisabalala ngokwedlulele kodwa kudalwe wukuhlangana kwabantu abaningi ndawonye, okuholele ekutheni babe baningi abantu abahaqekayo ngesikhathi esisodwa."Nakithina lokho kungezeka uma sizoqhubeka nokulungiselela ukhetho. Uma kulungiselelwa ukhetho kusho ukuthi kuzoba nokuhlangana kwabantu abaningi. Asikwazi ukuvumela isimo esinjengaleso senzeke kuleli. Uma sikuvumele lokho, ekugcineni kuzoba nenkinga," kusho uMadhi.Uthe okwaziwayo ngegciwane eselizishintshile elitholakala e-India wukuthi lisabalala ngokushesha okungalinganiselwa ku-60% ekubeni  elase-UK lisabalala ngo-40%.UNgqongqoshe wezeMpilo kuleli, uDkt Zweli Mkhize, unxuse umphakathi ukuthi ugweme ukuya ezindaweni ezinabantu abaningi ukuze unqande ukusabalala kwaleli  gciwane.Mbali Khanyile UGQUGQUZELE omama ngokubaluleka kokuncelisa izingane zabo ubisi lwebele uNgqongqoshe wezeMpilo KwaZulu-Natal, uNkk Nomagugu Simelane-Zulu ngesikhathi kwethulwa izibalo zabantwana abazalwe ngosuku lokuqala ku2021.Ungqongqoshe ohalalisele  yonke imindeni yezingane ezizalwe ngalolu suku, uthe umnyango uyakholelwa  kakhulu  ekutheni uzihluphe ngesimo sempilo yezingane. Uthe  kusemqoka ukuthi wonke umzali ancelise ingane yakhe ubisi lwebele  ngoba lubalulekile emzimbeni wayo.“ Siyazi ukuthi akusiyo into ehlale ilula ukuncelisa ingane ubisi lwebele kodwa sithi abazame omama njengoba ludlala indima enkulu ekwakheni izakhamzimba enganeni. Lolu hlobo lokuncelisa alugcini nje kuphela ngokwakha izakhamzimba kodwa luphinde luqinise ubudlelwano obuhle phakathi kwengane nonina wayo,” kusho uNgqongqoshe.Eqhuba uthe kumele omama balihloniphe ishadi elibafundisa ngokukhuliswa nokunakekelwa kwezingane ukuze zihlale ziyimiqemane ngaso  sonk iikhathi.Zingu-140 sezizonke izingane ezizalwe  ngosuku lokuqala ku-2021 ngokwembiko yomnyango wezempilo esifundazweni. Zingu-77 izingane zabafana  ezizalwe ngalolu suku. Angu-63 amantombazane esewonke.UNksz Slindile Mkhize (35) waseNhlungwane, KwaSiqobelo otete amawele esibhedlela, iNkonjeni eMahlabathini, ubonge abasebenzi balesi sibhedlela ngokumlekelela ekuteteni izingane zakhe ngale kokuhlangabezana nenkinga.“ Ngibonga indlela abangeseke ngayo  onompilo baseNkonjeni ngesikhathi bengitetisa. Bekunzima kodwa ngikwazile ukunqoba ngenxa yendlela  abebengisingethe ngayo,” kubonga uNksz Mkhize, umama wamawele.KUGQUGQUZELWE abantu abanovalo lokugoma ukuthi bangesabi, ngenkathi kugonyelwa iCovid-19 ePeople’s Park, eMoses Mabhida, eThekwini, izolo.Kulolu hlelo, oluqale ngoMsombuluko, bekugcwele abantu asebekhulile abaqhamuka ezindaweni ezahlukene zakuleli dolobha.USomlomo weTheku, uNkk Weziwe Thusi, uthe umkhandlu uhlele ukugoma abantu abadala abangu-330 000.Phakathi kwezinye izindawo ezinhlanu athe kuqhutshwa kuzo lolu hlelo, ubale iPinetown Civic Centre, KwaMashu Indoor Sport Centre, Amanzimtoti Civic Centre nezibhedlela, iClairwood nePrince Mshiyeni eseMlaza,Uthe izindawo okugonyelwa kuzo zizokwanda uma kunyuka isibalo sabantu ababhalisela ukugoma.“Sihlele ukuthi sigome abantu abadala abangu-67% ngaphansi kwalo mkhandlu. Siyabanxenxa bonke abantu abadala ukuthi bagome njengoba benezifo ezingamahlala khona ezibeka impilo yabo engcupheni. Sicela nabaholi bomphakathi babe nesandla ekusilekeleleni ekutheni sigqugquzele abantu abadala ngobumqoka bokuba yingxenye yalolu hlelo,” kubeka uNkk Thusi.UDkt Nandipha Phahla (53) waseMhlanga, ongumsebenzi wezempilo, obengomunye wabantu abebeyogonywa izolo, uthe kumele abantu bazi ukuthi akukho zinkinga abazohlangabezana nazo uma begoma.“Ngibhalisele ukugoma esigabeni sokuqala ngoFebhruwari kodwa ngabe senginquma ukudedela ozakwethu abasebenza ngabantu ngoba mina ngiwumsebenzi ozinze kakhulu ehhovisi. Kulesi sigaba sesibili, ngisukumele phezulu njengoba ngingomunye wabantu abazogoma namhlanje (izolo). Kubalulekile ukuthi sigome sonke uma sisazimisele ngokuphila,” kubeka uDkt Phahla.UMnuz Falake Mkhwanazi (62) waseNkandla kodwa ozinze eThekwini ngokomsebenzi, uthe ubone kumqoka ukugoma njengoba emdala ngokweminyaka.“Ngingumuntu ozilandela kakhulu izindaba futhi bengilokhu ngibona imibiko engemihle yabantu abebethathwa yileli gciwane. Yingakho ngingahudulanga izinyawo ngenkathi kumenyezelwa ngohlelo lokugoma,” kubeka uMkhwanazi.UNkk Nana Cele (64) waseMbilo uthe ubone kukuhle asheshe azivikela kwiCovid-19 kunokuthi alashwe sesimkhahlamezile emzimbeni.“Njengamanje sibheke kwisivuvu sesithathu ngakho-ke kubalulekile ukuthi abantu bangalindeli ukuthi balashwe ngoba sebegula,” kuphetha uNkk Cele.INHLANGANO yezempilo emhlabeni, iWorld Health Organisation igubha usuku iWorld Mental Health Day  njalo ngonyaka ngomhla ka 10 Okthoba.Inhloso enkulu yokugubha lolu suku, ukuqwashisa ngokusebenza kwengqondo nokuveza izingqinamnba ezikhona. Yize izinselelo zabaphila nezifo zengqondo zingasafani nakudala kodwa  kunokucwaswa okudala mayelana nezifo zengqondo nokwelashwa.Abantu basanqikaza ukuyofuna usizo noma ukukhuluma ngalesi sifo emindenini yabo nakulabo abasondelene nabo ngoba besaba ukucwaswa nokugxekwa.Okubalulekile ukuthi kufanele sifune usizo lwezempilo uma kukhona lapho silimele khona ukuze sithole usizo. Lokhu kubalulekile ukuze sihlale siphilile emzimbeni nasengqondweni.Iphini likamengameli weSouth African Depression and Anxiety Group (SADAG), uMnuz Zamo Mbhele, lithe usizo lukhona.“I-World Mental Health  Day ibanikeza ithuba bonke abakule ndima yokwelashwa kwezifo zengqondo ibanika ithuba lokuxoxa ngemisebenzi yabo nokuthi iyini edinga ukwenziwa isiqinisekiso sokuthi wonke umuntu odinga usizo lokwelashwa uyaluthola.Isiqubulo salo nyaka seWorld Federation For Mental Health sithi #BeKi8ndToYourMind, ngenxa yokuthi ukusebenza kwengqondo kuthathwa njengento ebalulekile emhlabeni.Inhlangano iMental Health Foundation isisebenze ngokuzikhandla iminyaka engu-70  ukuqinisekisa ukuthi ingqondo nomzimba kunakekelwa ngokwezinga elifanayo.Iqiniso ukuthi wonke umuntu unengcindezi emndenini, emsebenzini, nasemphakathini, kanti ukuze sigweme  izifo zengqondo kumele sizinakekele.IWorld Health Day inikeza ithuba lokuthi kukhulunwye esidlangaleni ngezifo zengqondo, kuqhanyukwe namacebo okuthi yini edinga ukwenziwa ukuzinakekela nokuthi kubaluleke kangakanani ukuyofuna usizo.MBALI KHANYILEINHLANGANO iSouth African National Blood Services ikhala ngeCovid-19 eholele ekutheni kwehle isibalo sabantu abanikela ngegazi kuleli.Lokhu kuvezwe nguMnuz Mohamad Goolam wale nhlangano emcimbini iWellness Day, ebihlelwe wumasipala weTheku ngenhloso yokuqwashisa abantu ngokuzinakekela eMoses Mabhida, eThekwini.UGoolam uthe igazi eselitholwa yile nhlangano kubantu abanikela ngalo, sekuba yigazi elishesha liphele njengoba belihambisa ezibhedlela."Ngokujwayelekile siqoqa igazi elingu-500 units kodwa kulezi zinsuku sithola elingu-100 units kuphela. Lesi sibalo esesisithola siphela ngosuku olulodwa njengoba ngokujwayelekile igazi esiliqoqayo lisilonda izinsuku ezinhlanu. Kuwumqansa kulo nyaka njengoba lesi sikhathi esesikuso samaholidi silidinga igazi eliningi ngenxa yesibalo sezingozi eziningi eziholela ekutheni kudingeke igazi elizolekelela abasuke bophe kakhulu ngesikhathi belimala," kubeka yena.Uthe umcimbi iWellness Day usemicimbi asebethembele kuyo ukuqoqa igazi njengoba kumqoka ukuthi bayihambele ngoba babhekene nengwadla.UMnuz Vusi Mazibuko weMoses Mabhida Stadium, uthe inhloso yomcimbi ukukhuthaza abantu ngokuzinakekela njengoba iCovid-19 ishintshe izinhlelo eziningi kubantu." Yize kuneCovid-19 sivumelekile ukuthi sizivocavoce futhi siqikelele ukuthi sidla ukudla okunempilo ukuze silwe naleli gciwane. Njengoba abantu abaningi bebenezinkinga zemali kulo nyaka ngenxa yesimo esizithole sikuso, sonke sibone kufanele ukuthi umcimbi ube nabamabhange ngenhloso yokweluleka ngezikweletu ezingenaso isidingo. Okumele kube mqoka kubantu wukuthi asigcini nje kuphela ngokuba yinkundla yezemidlalo njengoba siphinde sikhombise ukuzikhathaza ngesimo sempilo yabo ngemicimbi efana nale," kusho uMazibuko.Kulo mcimbi obekuphinde kube nemibukiso yemikhiqizo eyahlukene yokunakekela imizimba bekuphinde kuhlowe igazi, amehlo, isifo sashukela nezinye izifo.IMeya yeTheku uMnuz Kaunda, ithe leli dolobha linezinhlelo zokuthi kushaye u-2030, seliyindawo okuphileka kamnandi kuyo eyaziwa njengedolobha elinakekela impilo yabantu.Uthe lezi zinhlelo zidinga ukuthi wonke umuntu abambe iqhaza ekutheni ziphumelele.AMATHE abuyele kwasifuba kumiswa ucwaningo obeluhlola umgomo wokuvikela iHIV, obelwenziwa e-Afrika kuthiwa mancane amathuba okuthi imiphumela yalo ikhombise ukuthi umgomo uyasebenza. Kulolu chungechunge locwaningo oluvivinya imigomo eminingi yeHIV emhlabeni, iHIV Vaccine Trial Network, bekuhlolwa inhlanganisela yemithi emibili eyenzelwe ukuvikela iHIV nohlobo olusha lwe-pre-exposure prophylaxis (PreP). Lolu cwaningo belusesigabeni sesibili, luholwa yi-Afrika, lwesekwa yi-Europe futhi lunezinhlaka ezimbili. Ukuvivinywa kwe-PreP kusaqhubeka. Ososayensi ababenza lolu cwaningo bathi bese kuwumzamo wokugcina wokuhlola nokuvivinya umgomo kusetshenziswa imithi ezoqinisa  amasosha omzimba angakhethi. Kuzodingeka ukuthi baqale kabusha.UDkt Larry Corey, owungoti owenza ucwaningo ngezifo ezidalwa amagciwane, ohola lolu cwaningo, ephawula ngokumiswa kwalo uthe akukho okubethusile ngoba ucwaningo olubili, nalo obeluvivinya imithi eqinisa amasosha omzimba, lwamiswa ngoba kubonakala ukuthi imiphumela yalo ayithokozisi."Imiphumela yalolu cwaningo izosisiza ekutheni sazi ukuthi ngokulandelayo kumele senzeni ukuze sakhe umgomo esicabanga ukuthi ungasebenza," kusho yena.Uthe imizamo engaphumeleli yokuthi kube nomgomo weHIV ifaka ingcindezi ezigulini nakososayensi, ikakhulukazi ngoba umgomo ovikela iCovid-19 wenziwa ngokuphuthuma."Nakuba ekhona amanye amathuluzi okuvimbela iHIV, umgomo iyona ndlela ehlangabezana nezinjongo zokuqeda iHIV emhlabeni wonke  ukuze kuvikeleke ukuthi kwenyuke isibalo sabasaqhubeka nokutheleleka ngaleli gciwane. Njengamanje sisekude kakhulu ukufinyelela emgomeni esizibekele wona wokuqeda igciwane lengculazi ngo-2030. Ukuba khona komgomo kungasisiza," kuchaza uSolwazi Corey.Isitatimende esithunyelwe wumqondisi we-International Aids Society (IAS), uNkk uBirgit Poniatowski, sithe: "Ngeke silahlekelwe ithemba lokuthi umhlaba ube nomgomo osebenzayo wokugomela iHIV ozotholwa yibo bonke abawudingayo noma ngabe bakuphi."I-USA ikhiphe imiphumela yomunye umgomo onemiphumela  ekhomba ukuvikeleka kwiCovid-19 ngo-94.5% ngoMsombuluko .Kwenzeka lokhu ngemuva kwesonto kuvele imiphumela yokuhlolwa komunye umgomo kulo leli lizwe ekhombisa ukuvikeleka kwiCovid-19 ngo-90%.Umgomo wakamuva ubuhlolwa yiModerna Inc,  ucwaningo lwawo olwenziwe kubantu lukhomba ukuvikeleka ngo-94.5%.Ngeledlule iPfizer neBioNtech ikhiphe imiphumela yowayo umgomo obukhomba ukuvikeleka okungu-90%.Imiphumela yale migomo yomibili kusengeyesikhashana. Amavolontiya ayingxenye yocwaningo lweModerna  angu-30 000.Isitatimende esikhishwe iModerna sithe ucwaningo olwenziwa kubantu lusesigabeni sesithathu kanti imiphumela yesikhashana ikhomba ukuthi kukhona ukuvikela okwenziwa yilo mgomo ohlolwayo.Yomibili imigomo ohlolwe iModerna nohlolwe iPfizer isebenzisa ubuchwepheshe obufanayo obaziwa nge-mRNA.Okwamanje imigomo ayikabhaliswa esikhungweni esilawula ukukhiqizwa kwemithi kuleliya lizwe ngoba ubuchwepheshe obusetshenziswe kuyo busha abaziwa. Imigomo ehlolwayo idinga ukuhlala efrijini kodwa iPfizer idinga  isiqandisi esibanda kakhulu esingekho ezibhedlela eziningi, bekunemibuzo yokuthi uma kungathiwa iyaphasiswa  izogcinwa kuphi futhi uma ihanjiswa ezibhedlela izofakwa kuphi ukuze ingonakali kanti iModerna ingakwazi ukuhlala nasefrijini lasekhaya elijwayelekile.UDkt Jabulani Ncayiyana waseNyuvesi yaKwaZulu-Natal uthe ulwazi oluningi oluthinta  le miphumela alukadalulwa ngakho akukuningi kakhulu okwaziwayo ngale migomo kodwa imiphumela yayo inikeza ithemba.“Imininingwane yokuthi ngabe isebenza kanjani, ngabe ivikela ukuthi umuntu angangenwa yiCovid-19 noma iyamelapha asikabinayo.  Le migomo njengoba  ikhiqizwa e-USA uma ingaphumelela kungathatha isikhathi ukuthi ifike e-Afrika. Uma isifika ngicabanga ukuthi kuyoba nohlelo lokuthi ngobani okumele bagonywe kuqala okungaba abantu abanezifo ezingamahlalakhona, abadala nabasebenzi bezempilo ngoba umgomo ngeke uthi ufika ube sewenele ukugoma bonke abantu,” kusho yena. UKUTHANDA ukubukeka kahle, bafaneleke uma begqokile kwenza ukuthi abanye abantu besifazane basebenzise i-sellotape ukunamathisela amabele ngoba bekholwa ukuthi u-bra awuyilungele impahla abasuke bezoyigqoka ngaleso sikhathi. Lokhu kwenza amabele ame ngendlela abayifisayo.Lo mkhuba, owenziwa kakhulu kulezi zinsuku, waziwa nge-breast taping. Kusetshenziswa izinto ezehlukene ukunamathisela amabele ame ngendlela ezohambelana nengubo umuntu asuke efuna ukuyigqoka.UNksz Mamsie Mkhwanazi we-Afrolicious uthe abantu besifazane abaningi bayazifela ngokugqoka izimpahla ezithungwe ngendwangu eyaziwa ngokuthi i-Illusion fabric (lace)."Le ndwangu yenza ukuthi ubone konke okusemzimbeni womuntu, ayigqokeki no-bra. Osaziwayo bona baye bahlinzwe amabele ukuze ame ngendlela futhi kubukeke kahle. Abantu abangenayo imali yokuyohlinzwa nabo bayathanda ukubukeka kahle, base beqala indlela yokuthi basebenzise izinto zokunamathisela amabele ahambisane naleyo ngubo. Abanye bakwenza ngoba kwenziwa ngabantu abadumile. Thina njengabasiki bengqephu senza lokho okufunwa yikhasimende. Njengamanje abantu bayazifela ngokugqoka izinto eziveza imizimba. Akuwona amabele kuphela anamatheliswa ngezinto ezithile, nezisu kwenziwa okufanayo kuzo. Abanemali bayazihlinza, abangenayo imali  bathenga imikhiqizo eyehlukene ukuze zincishiswe," kusho uNksz Mkhwanazi.I-breast taping yenzelwa ukuphakamisa amabele ukuze kwenzeke i-cleavage noma alale athi mba esifubeni, kungabonakali ukuthi akhona noma abukeke emancane futhi ame. Abanye bakwenzela ubuhle, abanye bakwenza uma bezobe bedansa noma benza izinto ezizobenza banyakazise umzimba, bengafuni ukuthi amabele abaphazamise.Abenza i-breast taping bathi kuyenzeka abesifazane abazishintshile baba ngabesilisa (transgenders) nabo bakwenze lokhu.Ngokujwayelekile kusetshenziswa i-sellotape ejwayelekile, i-medical tape ne-sports strapping tape.Ongoti bezempilo bathi ukumpintsha amabele ngo-bra ngoba ufuna ukubukeka kahle uma ugqokile kuyingozi, ingasaphathwa eyokuthi amabele ananyatheliswe nge-sellotape engadalelwanga ukunamathela esikhumbeni.Bathi lokhu kungalimaza isikhumba ngaphandle, kudale ukuthi amabele nengxenye yomzimba enanyatheliswe nge-sellotape ivuvukale noma noma ibe nezigaxa.Ucwaningo olwenziwe yisishoshovu sezempilo, uDkt Sydney Ross Singer,  alushicilelele encwadini yakhe, iDress to kill: the link between breast cancer and bras, luveza ukuthi ukugqoka u-bra isikhathi eside kungaba nomthelela wokuthi abesifazane babe nomdlavuza webele.Le ncwadi ike yafundwa engqungqutheleni, iWorld Congress on Breast Cancer ngo-2018, iveza ukuthi nakuba o-bra benzelwe ukuthi benze ibele lime ngendlela kodwa banobungozi.Omunye wodokotela, ocele ukungadalulwa ngoba ethi okwamanje alukho ucwaningo oluke lwenziwa mayelana nalo mkhuba, uthe: " Indlela yokuphila kuyenzeka ibe nomthelela ezifeni yingakho phambilini kwawona umdlavuza ubungemningi kubantu abathile ngoba indlela ebebephila ngayo beyehlukile. Ukushintsha kwempilo kuholele ekutheni bande abantu abahlaselwa umdlavuza neminyaka obahlasela bekuyo nayo ishintshe. Isikhathi esikuso manje sesiqhamuka nendlela entsha yokuzenza ubukeke kahle ngokunamathisela amabele, nakho lokhu kuzoqhamuka nezinye izinkinga zempilo," kusho yena.LUSELUDE ukhalo mayelana nokutholakala kwekhambi lokwelapha iHIV noma umgomo ovikela leli gciwane kodwa inganqotshwa ngokusebenzisa imishanguzo eyicindezelayo egazini.Abezempilo bathi nakuba ikhona inqubekela phambili ekwelashweni kwaleli gciwane kusetshenziwa imishanguzo eyilicindezelayo kodwa kusenzima ukusho ukuthi ikhambi lokwelashwa lingatholakala nini ngoba okwamanje ososayensi abakaqhamuki nalo.Umqondisi wenhlangano yezempilo emhlabeni, iWorld Health Organisation (WHO), uDkt Tedros Ghebreyesus, uthe inselelo enkulu ukuthi iningi labantu abazi ukuthi banayo yini iHIV kumbe kabanalo, wathi lokhu kwenza ukuthi umgomo wokuthi kuqedwe iHIV ngo-2030, kubukeke sengathi ngeke ufezeke."Bangu-30 million abantu abadla imishanguzo yeHIV emhlabeni, bangu- 9.2 million abangakakwazi ukuthola imishanguzo yokuyicindezela ngenxa yezinselelo ezikhona emazweni abo. Njalo ngosuku kushona abantu abangu-1 700 bebulawa izifo ezisondelene neHIV, abangu -3 500 bangenwa ileli gciwane nsukuzonke. Inqwaba ayisazi isimo sayo seHIV. “Sisalelwe iminyaka eyisikhombisa nje kuphela kushaye u-2030, obekelwe ukuthi siqede ngawo leli gciwane. Kumele sibambisane kakhulu ukuze sifeze amasu aziwa nge-95-95-95 okuyiwo asiphendlela indlela eya ekunqobeni iHIV," kusho uDkt Ghebreyesus.Uqhube wathi luningi ucwaningo olwenziwayo ukuze kutholakale ikhambi lokwelapha ingculazi kodwa okwamanje akukho okuthembisayo okuvelayo. Umqondisi osabambile ophikweni olubhekelele ukwelashwa kweHIV/AIDS nezifo zocansi ezithathelanayo eMnyangweni wezeMpilo kuleli, uMnuz Petros Khoza,  uthe kuyakhathaza ukuthi kunesibalo esingaziwa sabantu abangazazi ukuthi banayo noma kabanayo iHIV. Yize ukhona umehluko ekwelashweni kwaleli gciwane kusetshenziswa amaphilisi okulicindezela lingabonakali egazini, ukusetshenziswa kwamakhondomu, ukusoka  namaphilisi avikela ukuthi uthole leli gciwane uma kwenzeka uya ocansini nomuntu onalo, iPre-exposure prophylaxis, iPrep kodwa iseyinde indlela.INingizimu Afrika izibekele ukuthi ngo-2025, u-95% wabantu bakuleli babe sebezihlolile besazi isimo sabo seHIV, u-95% wabantu okutholalakale ukuthi banaleli gciwane uqale imishanguzo yokulicindezela, u-95%  wasebedla imishanguzo igciwane egazini labo libe selicindezelekile.UDkt Julie Turner weRight To Care, uthe iHIV inganqontshwa ngo-2030, uma umgomo we-95-95-95 ungafezeka."Ngesikhathi kukhulunywa nge-90-90-90 kwakubukeka kuyinto engeke yenzeke. Kodwa ucwaningo lwango-2022 lweHuman Science Research luyasitshela ukuthi u-90% wabantu bakuleli usuyasazi isimo sabo seHIV, u-91% wabasaziyo isimo sabo seHIV, sebedla imishanguzo, u-94% wabadla imishanguzo iHIV egazini labo isicindezelekile. Uma singafinyelela ku-95-95-95 ngo-2025, singayinqoba iHIV ngo-2030. “Akukhathalekile ukuthi asikabi nalo ikhambi lokwelapha leli gciwane. Asilidingi kangako ikhambi uma abantu abaneHIV bonke bedla imishanguzo, igciwane egazini labo licindezelekile. Akekho umuntu omusha ongamthelela, ngaleyo ndlela ayikho ingane engazalwa ineHIV. Ngikusho lokhu ngoba ososayensi bethu sekunesikhathi becwaninga ngekhambi kodwa akukho okuqhamukayo. Uma singabambelela kulokhu esinakho, singanqoba. Kungekudala kuzoba nemijovo ejovwa ngemuva kwezinyanga ezimbili noma eziyisithupha nezinye izinsiza," kusho uDkt Turner.UKUXOXISANA nengane ngezocansi kuseyisihloko esinzima kubazali abaningi. Ngokusho kongoti, yize kulumela kunjalo kepha kusemqoka ukuthi abazali bafundise izingane zabo ngokuya ocansini. Ungoti kwezobudlelwano nezocansi uDkt Nomcebo Mthembu, uthi ayasinda futhi ayalumela amagama ezitho zangasese ngokwehlukana kobulili nezinto ezingocansi kepha kusemqoka ukweluleka izingane.Uqhuba athi uma ingane isithombile, umzali usuke esengaqala ukuyicathulisa noma engeke ayitshele konke ngesikhathi esisodwa kodwa kuyisigaba esifanele sokuqala izingxoxo ngezocansi.UDkt Mthembu weluleka abazali ngokuthi bangaqala ukwendlalela inkulumo ngezinto ezibalulekile futhi batshele izingane ukuthi ukukhuluma ngalesi sihloko kusiza zona, ukuze zingangeni ogibeni.  “Kuyenzeka izingane zifakelane zodwa ingcindezi. Enye igcine seyiya ocansini ukujabulisa abangani bayo ngoba ifakelwe ingcindezi. Ukukhulelwa kwezingane eziningi kuqala nangaso lesi sigaba ngoba zisuke zifundisana zodwa ngasese," kuchaza uDkt Mthembu.Ukuyihebeza ingane uma ikuhloma imibuzo akusona isisombululo ngoba ikhula ngokubona into, bese ifisa ukwazi ukuthi kwenziwelani, kunalokho ungoti uthi umzali kumele akujabulele ukubuzwa yingane kuqala. Ukukhuluma ngobuhle bothando nokuba sebudlelwaneni obungajahile ukuya ocansini nakho uthi kungaba wusizo kwenze umehluko enganeni yakho ingadidiseki kalula. UDkt Mthembu uthe ukuthi ingane inemibuzo akusho ukuthi kukhona esikwenza nesikwazi kodwa isuke ifuna ukuqonda kahle ngocansi." Ungagcini nje ngokuyiyala ukuthi ingajahi ukuya ocansini kodwa ibekele nezizathu ezozizwa. Uma ubona ukuthi kukhona ongakwazi ukufinyelela khona kahle, sebenzisa izithombe nemininingwane ebhalwe phansi ukwenza umsebenzi ube lula. Fundisa ingane ngezifo zocansi uyikhombise ukuthi umuntu ongalalelanga nozibandakanya nokuya ocansini nomuntu angamazi, uphetha enjani esithweni sangasese," kweluleka uDkt Mthembu.Ephetha ungoti uthe izihloko akumele ziphendulwe bgokobulili kumele yonke ingane ekhona ekhaya okungaba umfana noma intombazane, ifundiswe ngendlela efanayo.Nakhu okunye okubalulekile:-Ungalezi iphutha lokuqagela ukuthi ingane yakho sekukhona ekwaziyo ngokuya ocansini ngoba uzoshiya izinto ezibalulekile ukhulume ngezinto ezingeke ziyakhe.-Qinisekisa ukuthi awuyiniki ulwazi oluningi ngesikhathi esisodwa futhi awuthi zisuka ube uyimfunza konke engakaqondi nokuthi kungani nikhuluma ngesihloko sezocansi.-Ungagxili kwezocansi kuphela ngoba ubudlelwane bezothando nemizwa yokungaphatheki kahle ngezinye zezinto eziholela izingane zigcine sezizibandakanya nocansi. Zicabange ukuthi yilapho zizothola khona intokozo.-Ungambadazi futhi unganyusi umoya uma ingane ikwazisa ukuthi seyize yaqala ukuzibandakanya nezocansi. Thola ukuthi ngabe yisiphi isizathu esiholele lapho nokuthi seyihambe ibanga elingakanani.-Sebenzisa izinkundla zokuxhumana ngoba kunamakhasi asabalalisa ulwazi futhi nezingane zikhonze amaselula kulezi zinsuku, kusuke kuzoba lula. Ithelevishini nomsakazo nakho kuqukethe izinhlelo zokukhuliswa kwezingane ngezindlela ezahlukene-Khuluma izinto ngeqiniso nengane futhi ulalele uma ikhuluma kungabi ngezimfuno zakho konke enikuxoxayo. Vumela inkulumo yenu kube ingxoxo mpikiswano ngoba kulesi sigaba ingane isuke izobuza nangezinto ezithinta wena mzali nokuthi kwenzeka kanjani kuwe. ZILINGANISELWA ku-33 million Iizingane okufanele zigonywe phakathi kuka-2023 no-2025 ukuze pkufezeke isibophezelo samazwe omhlaba esithi ngo-2030, kumele kunqandwe ukufa kwezingane ezibulawa yizifo ezigwemekayo ngokugoma. Njengoba kuyisonto lokuqwashisa ngokubaluleka kokugoma, iWorld Immunisation Week, eqale ngoMsombuluko ephela ngeSonto, inhlangano yezempilo emhlabeni, iWorld Health Organisation (WHO), ithe uhlelo lokuthi kuvikelwe izifo ezibulalala izingane ezigwemekayo ngokuthi zigome, luphazamisekile ngesikhathi kuhlasele iCovid-19.Le nhlangano ithe ngesikhathi kuhlasele iCovid-19, uhlelolokugonywa kwezingane lubambezelekile okuholele ekutheni senyuke ngo-16% isibalo sezingane ezeqiwe yimigomo nezingakaze zigome nhlobo.UDkt Matshidiso Moeti umqondisiwe WHO e-Afrika, uthe lolu bhubhane luyibuyisele emuva kakhulu imizamo ye-Afrika yokugoma futhi lubeka engcupheni izigidi zezingane engozini yokuhlaselwa izifo ezivikeleka ngokugoma, ezinye zazo eziholela ekufeni."Amazwe alwa kakhuluekuphumeni ethunzini leCovid-19, ngeke sikwazi ukulahlekelwa futhingokuthi kuqubuke izifo ezidalwa wukuthi izingane kazigomile. Kumele kwenziwe yonke imizamo yokuqinisekisa ukuthi yonke ingane iyayithola imigomo ebalulekile,” kusho uDkt Moeti.UDkt Joseph Cabore ongumqondisi wokuphathwa kwezinhlelo ehhovisi leWHO elise-Afrika, uthe isibalo sezingane ezingakaze zithole umthamo owodwa womgomo, sikhule sisukaku-7.7 million ngo-2020 saya ku-12 million ngo-2022. Kulo nyaka (2023), amazwe angu-31 ase-Afrika abhekane nokuqubuka kwezifo ezivikeleka ngokugoma. Muva nje, iWHO yethule umkhankaso ozosiza amazwe ukuthi agome izingane ezisilele emuva ngesikhathi seCovid-19. Lo mkhankaso ubizwa ngeBig Catch Up Campaign.UDkt Cabore uthe ngawo iWHO izoletha izinsiza ezengeziwe emazweni okudingeka ukuthi kugonywe izingane eziningi kuwo. Uqhube wathi emazweniawu-10 aseqhulwini asehloliwe, kubalwa iMalawi, Mozambique, Tanzania, Zambia neZimbabwe, lapho bekugonywelwa isifo sovendle nyakenye."Kusukela ngo-2019, umgomo kamalaleveva wokuqala emhlabeni ubutholakala ezingxenyeni zaseGhana, Kenya naseMalawi njengoba bekusenziwa uhlelo lokuzwa amanzi ngobhoko, kubhekwa ukuthi ngabe lolu hlelo luyasebenza yini? Eminyakeni emine luqhubeka, izingane ezingaphezu kuka-1.4 million ziwutholile umgomo kuwo wonke amazwe amathathu," kusho uCabore.Uthe esinye isimo esiphuthumayo sezempilo ezwenikazi i-Afrika kube ngukuqubuka kovendle lwasendle ngo-2020. Kwaphinde kwaba ngukuvela kwegciwane elidala isifo sohudo nokuphalaza iRotavirus kodwa lezi zifo zinqontshiwe.“Uvendle (Wild Poliovirus) lunqotshiwe, savikela izingane ezingu-33 million ngokuzigomela uvendle ngonyaka odlule. Ukugomela iRotavirus kwehlise ukufa kwabantu ngenxa yohudo lwaleli gciwane ngo49.1%.“Ngemuva kwalokho, bonke ohulumeni base-Afrika bafake umgomo weHPV, ovikela amantombazane kumdlavuza wesibeletho," kusho uCabore.Ngeledlule, umqondisi weWHO, uDkt Tedros Ghebreyesus, uvakashele kuleli nethimba lososayensi abavela kwamanye amazwe ngenhloso yokuzocobelena ngolwazi lokwenziwa kwemigomo eyenziwa ngobuchwepheshe i-mRNA.IKHOMISHINI yokuLingana ngokoBulili, isishayela ihlombe isinyathelo soMnyango wezeMpilo sokuthi uphenye ngezinsolo zokuthi kunabesifazane abakhishwa izibeletho ngempoqo ezikhungweni zezempilo, KwaZulu-Natal naseGauteng ngoba benegciwane lengculazi.NgoFebhuwari ikhomishini yethula umbiko ngabesifazane abakhishwa izibeletho ezikhungweni zikahulumeni zezempilo KwaZulu-Natal naseGauteng ngenxa yokuthi babenesandulela ngculazi. Yayithole isikhalo ngo-2015.  Kulo mbiko ikhomishini yathi abesifazane baphucwa ilungelo lokuzikhethela ukuthi bayathanda yini ukuba nezinye izingane noma cha.Ngeledlule uNgqongqoshe woMnyango wezeMpilo uDkt Zweli Mkhize uvele ngaphambi kwekomiti lasePhalamende lezempilo, abesifazane, intsha nabaphila nokukhubazeka ngalolu daba, ezochaza ukuthi  umnyango wakhe usuhambe kangakanani  ngophenyo njengoba ikhomishini yayenze izincomo zokuthi uphenye.UDkt Mkhize ngemuva kokuphuma kombiko wamemezela ukuthi usesungule ithimba elizophenya ngezinsolo eliholwa ungoti wezifo ezithinta umgudu wenzalo kwabesifazane, uSolwazi Motshedisi Sebitloane waseNyuvesi yaKwaZulu-Natal.UDkt Mkhize uthe uphenyo seluqalile kodwa luphazamisekile ngenxa yokuthi kuhlasele iCovid-19  lusaqalwa.UMqondisi jikelele woMnyango wezeMpilo  uDkt Sandile Buthelezi, uthe kwabesifazane abangu-18 abafaka izikhalo  bathole abayisishiyagalolunye. Ithimba kulindeleke ukuthi lithole amafayela abesifazane, libheke imibiko yabo yezempilo, libheke  ukuthi bawasayina yini amafomu okuthi bafuna ukuvala inzalo, uma bawasayina kubhekwe ukuthi zazikhona yini izizathu zezempilo ezazenza ukuthi kube nesidingo sokuvalwa inzalo, lithole abasebenzi bezempilo abathintekayo.UNkk Tamara  Mathebula usihlalo weKhomishini  yokuLingana ngokoBulili uthe: “Kuyasijabulisa ukuthi kukhona okwenziwayo  siyethemba ukuthi ngeke kusaba khona ukubambezeleka kophenyo nokuthi uphenyo luzoholela ekutheni kwenziwe ubulungiswa ngalolu daba.”Uthe bazobheke ukuthi uphenyo luqhubeka kanjani.“Abesifazane abathintekayo sicela babambisane nethimba eliphenyayo. Kumele bathinte amahhovisi ethu akhona kuzo zonke izifundazwe  uma befuna ukufaka izikhalo,”  kusho yena.Owesifazane waseMlaza othi wakhishwa isibeletho kwesinye sezibhedlela abelethela kuso, uthe ulinde ukuthi bajeze abasebenzi bezempilo abamphuca ilungelo lokuzikhethela. Uthe abahlengikazi abebedinwe ukuthi ukhulelwe ebe enesandulela ngculazi  uthe bamsayinisa ifomu ayezitshela ukuthi eyokuthi uzohlinzwa ngoba isibeletho sakhe sinenkinga.“Ngezwa ngemuva kweminyaka ngabeletha ukuthi isibeletho anginaso ngoba nganginezinhlungu engangicabanga ukuthi ezesibeletho . Ngemuva kokuhlolwa ngatshelwa ukuthi sakhishwa.  Ngaphucwa ilungelo lami lokuzikhethela, Ngizizwa  ngingaphelele. Uyise wezingane zami angikaze ngimtshele ukuthi isibeletho sakhishwa,”  kusho yena.MBALI KHANYILENJENGOBA sekusele usuku olulodwa kuqale ukubhalwa kwezivivinyo zika-matric, ziningi izindlela ezisetshenziswa abafundi ukuze babe nomdlandla abanye bafunde kuze kuse.Ukuze bangalali abanye basebenzisa iziphuzo ezinikana amandla ngenhloso yokuthi umqondo ungakhathali uma betadisha.Inkinga ngalo mkhuba wukuthi uyajovana futhi awubi nomthelela omuhle ngokusho ngongoti bezempilo.UMnuz Ndabe Myeza ongungoti oweluleka ngokwezengqondo, uthe kumele abafundi bakugweme ukudukela emikhiqizweni okuthiwa ikhuthaza umqondo noma ikunika umdlandla ngoba igcina ibagulisa abanye.“Iziphuzo ezikhuthazayo zivamise ukwenza inhliziyo ishaye ngamandla, okuholela ekutheni ugcine usuzizwa untekenteke ngokuhamba kwesikhathi. Abafundi kumele bahambele kude nazo.”Uthe kumele bazinike isikhathi esanele uma befundela izivivinyo ukuze bangagcini sebezithola bengaphansi kwengcindezi, sebezama ukubamba yonke into okumele bavive ngayo.Amathiphu abangawase-benzisa abafundi abalungiselela izivinyo:- Gwema ukufunda ngokweqile ukuze ungazitholi usukhohlwa wokufundile uma usubhala. Umqondo uyaphunyuzwa futhi awukwazi ukubamba yonke into ngesikhathi esisodwa.- Bheka indlela yokufunda ekusebenzelayo nehambisana nawe. Gwema ukwenza imikhuba oyibona yenziwa ngabanye abafundi ngenhloso yokuvivela izivivinyo ngoba yikho okungagcina kuholela ekutheni ungaphumeleli.- Zihlelele kusenesikhathi ukuze ungazitholi usutatazela ngomzuzu wokugcina.- Qikelela ukuthi ukuphethe konke ozokudinga uma usubhala izivivinyo ngaphambi kokusuka ekhaya.- Gwema ukufika ekuseni kakhulu esikoleni uma uzobhala ukuze ungazitholi usutatazeliswa ngabanye abafundi ababuzana ukuthi ufunde wagcina kuphi. Kugweme nokugeja isikhathi sokuqala kwesivivinyo ukuze ungabhali usutatazeliswa yisikhathi.- Zama ngakho konke ukuhambisana nesikhathi uma ubhala ukuze ungazitholi usunenkinga yokungaliqedi iphepha. Ufunde imibuzo ngokuyiqonda. Lokhu kuzophinde kukusize ekutheni ube nesikhathi esanele sokubhekisisa izimpendulo zakho ngaphambi kokuthi uphume ekilasini obubhala kulo. Qala ngokuphendula imibuzo oyiqonda kangcono.UMFUNDI ka-matric waseChief Luthayi High eMpumalanga, uZithulele Tshagala, ematasa nezifundo zakhe njengoba kusasa eqala ukubhala izivivinyo Isithombe: BONGANI MBATHABAZOKWAZINDISWA abahlengi abazofakwa emagunjini elapha izifo zabantu besilisa KwaZulu-Natal.Lokhu kushiwo wuNgqongqoshe wezeMpilo KwaZulu-Natal, uNksz Nomagugu Simelane eluleka amadoda ngokuthi kumele ajwayele ukuya ezikhungweni zempilo, ohlelweni lwakhe olusakazwa ezinkundleni zokuxhumana njalo ngoLwesihlanu.UNksz Simelane uthe njengoba kuyinyanga yamadoda banezigcawu lapho bekhuluma khona namadoda, bewagqugquzela ukuthi angabekezeli uma egula aye emitholampilo."Amadoda, kakhulukazi asekhulile asitshele ukuthi ngabe ayaya emitholampilo manje kunzima ukuthi avuleleke akhulume nabahlengikazi besifazane, okujwayele ukuthi kube ngabesifazane ababaziyo. Bathi kunzima ukuthi ufike emtholampilo utshele umama noma intombazane yakwamakhelwane ngezinkinga zakho ezithinta ubuntu bakho. Lokhu sikubone ukuthi kubalulekile. “Singumnyango kumele sibandise abahlengi emagunjini elapha izifo zamadoda, khona amadoda engeke abe nenkinga yokuvuleleka. Lokho kuzosisiza nangokuthi uma amadoda asheshe afike emtholampilo nezifo zawo zisheshe zibonakale, zelashwe ukufa kungakakahambi kakhulu egazini kunokuthi afike esegula kakhulu. Kwesinye isikhathi nathi singeke sisakwazi ukuwasiza ngoba isifo sisuke sesihambe kakhulu," kusho uNksz Simelane.Uthe abahlengi bazokwandiswa okungenani ezikhungweni ezingu-80 esifundazwenni.“Uma sihlaziya ulwazi esinalo, sibonile ukuthi yingakho kwesinye isikhathi noma indoda isizidelile yaya esikhungweni sezempilo inezimpawu ezibonayo, okungenzeka ukuthi ngezokuthi inenkinga yomdlavuza wendlala yabesili, uma isifikile esibhedlela ingasho ukuthi iphethwe yini. Kunalokho ithi iphethwe yikhanda noma isho esinye isifo," kusho uNksz Simelane.Uthe okunye okuvelayo wukuthi amadoda ajwayele ukuya emtholampilo kunenkolelo yokuthi antekenteke noma athambile."Akulona iqiniso ukuthi indoda eya emtholampilo ithambile, kumele uma ungazizwa kahle uye esikhungweni sezempilo. Okunye okuyingozi okwenziwa ngamadoda wukuthi athembela ekutheni imiphumela yokuhlolwa kwamakhosikazi awo noma izintombi zawo, uma ithi aphile kahle, kusho ukuthi nawo ayaphila."Kubalulekile ukuthi umuntu aziyele yena emtholampilo ahlolwe ukuze azi isimo sakhe sempilo."UKUGONYWA kwamaphoyisa kuzosiza ukutheni enze umsebenzi wawo wokuvikela isizwe ngendlela nawo evikelekile.Lokhu kushiwo uNgqongqoshe wamaphoyisa uMnuz Bheki Cele, izolo ngesikhathi kuqala uhlelo lokugonywa kwamaphoyisa egonyelwa iCovid-19, eSoweto .Uthe kuyajabulisa ukuthi uhlelo lokugoma luyaqalwa yize  lufike sebelahlelekwe inqwaba yamaphoyisa abulawe yilolu bhubhane."Amaphoyisa angu-672 ashonile selokhu kuqale lolu bhubhane kuleli nyakenye, alinganiselwa ku32 000 ahaqwe yilolu bhubhane. Ukugula kwamaphoyisa kuholele ekutheni kuphazamiseke umsebenzi wawo wokuvikela isizwe,"  kusho uCele.Izolo uthe kulindeleke ukuthi kugonywe amaphoyisa angu-600."Ukuba kuya ngokwami ngabe amaphoyisa angu-180 000 azogonywa ngokushesha , ukuze sazi ukuthi amaphoyisa avikelekile , siyethemba ukuthi uhlelo oluqaliwe luzoshesha,"  kusho yena.UCele usho kanjena nje izibalo zabahaqwa yileli gciwane kuleli zisalokhu zikhuphuka.Ongoti bezempilo bathi kulindeleke ukuthi ziqale ukwehla ngemuva kwesonto noma amabili ezayo.Izibalo zakamuva ezikhishwe ngesonto zikhomba ukuthi bangu-16 585 abantu abasha abahaqwe yileli gciwane  okuholele ekutheni isibalo sabahaqwe yileli gciwane senyukele ku -2 062 896Abashone emahoreni angu-24 bangu-333 okuholele ekutheni isibalo sababulewe yizifo ezihlobene naleli gciwane senyukele ku-61 840.UNgqongqoshe wezeMpilo kuleli osabambile, uNkk Mmamloko Kubayi- Ngubane, uthe bajabule kakhulu ngokuthi lolu hlelo luqale. “ Sinethemba lokuthi amaphoyisa ngeke asiphoxe azokwenza njengothisha abalulandela kahle uhlelo lokugoma,”  kusho yena.Umkhuzi wamaphoyisa kuleli uGeneral Khehla Sitole, uthe ukuqalwa kwalolu hlelo kuyingxenye yohlelo lwamaphoyisa  lokuphepha, iPolice Saftey Strategy  lokuthi amaphoyisa kumele aphephe wona kuqala ukuze nawo akwazi ukuvikela umphakathi.“ Amaphoyisa abambe iqhaza elikhulu ekulweni nobugebengu obuthinta imigomo kuleli, amaphoyisa yiwo abopha izigilamkhuba ezisabalalisa imigomo engombombayi kuleli ngakho kumele nawo avikeleke ukuze ahlale ekhona enqanda lezi zigameko,”  kusho yena. IYATHEMBISA imiphumela yakamuva ngocwaningo olubheka ukuthi ngabe umhlonyane uyayelapha yini iCovid-19 Lolu cwaningo lwenziwa emazweni amaningi kusukela   iMadagascar yaveza ukuthi isebenzisa umhlonyane omila kuleliya  lizwe owaziwa nge-artemisia annua  njengekhambi lokuzivikela nokwelapha lesi sifo. Abantu bakuleli lizwe babethi baphuza itiye lawo. Ngemuva kwalokhu kwaba nemibuzo eminingi eyayingaphenduleki ngalokhu, abanye bebuza ukuthi yini eyelaphayo ngabe amaqabunga, isiqu noma izimpande. Abanye befuna ukwazi ukuthi uwuphuza uma usugula noma owokuzivikela, abanye bebuza ukuthi ngabe umhlonyane wakuleli i-artemisia Afra nawo uyelapha yini. Lokhu kuholele ekutheni amazwe amaningi enze ucwaningo kubhekwe ukuthi ngabe ungasiza yini umhlonyane.Inhlangano yezempilo emhlabeni, iWorld Health Organisation (WHO)   isanda kumemezela ukuthi  umshanguzo owelapha i-malaria owenziwe ngomhlonyane, i-artesunate ungeminye yemishanguzo emithathu ehlolwayo ukuthi iyayelapha yini iCovid-19 enikeze ithemba esigabeni sokuqala socwaningo , okuzokwenziwa ngayo isigaba sesibili socwaningo.I-artesunate isetshenziselwa ukwelapha i-malaria futhi sekuphele iminyaka eminiingi isetshenziswa. Yona neminye imishanguzo emibili inike ithemba ngesikhathi ihlolwa e-laboratory.Imiphumela yesigaba sokuqala salolu cwaningo iveze ukuthi  i-artesunate iyakwehlisa ukuvuvukala, kukholakala ukuthi ingasiza ekuvikeleni  ukonakala kwamaphaphu okwenzeka ezigulini eziphethwe yiCovid-19.Umqondisi weWHO uDkt Tedros Ghebreyesus, uthe ukuthola ikhambi lokwelapha iCovid-19 kuseyisidingo esikhulu.Umhlonyane wakuleli owaziwa nge-artemisa afra  ungelinye lamakhambi esintu elisetshenziselwa ukwelapha umkhuhlane. Abelaphi bendabuko bathi uthakwa namanye amakhambi kwenziwe isiphungo.IWHO imemezela lokhu nje baningi ososayensi abenza ucwaningo ngomhlonyane emazweni ehlukene. NgoMeyi abacwaningi beNyuvesi iColumbia neyaseNew York bamemezele ukuthi imiphumela yocwaningo lwabo obelwenziwa e-laboratory inikeze ithemba lokuthi umhlonyane uyalelapha leli gciwane .Olunye ucwaningo olushicilelwe emqingweni wezempilo, iJournal  Ethnopharmacology ,eshicilelwe ngoFebhuwari luveze ukuthi leli khambi alikuvikeli ekutheni uthole igciwane kodwa livikela ukuthi leli gciwane liziphindaphinde uma selingene emzimbeni.Amanye amazwe enza ucwaningo ngomhlonyane yiDenmark neGermany. Wonke amazwe enza ucwaningo, ucwaningo lwawo lusasesigabeni sokuqala .Umhlonyane uhlukene kaningi izinhlobo ezidumile, i-artemisia  annua,  artemisia Afra, i-wormwood , i-silver mound neminye. Abacwaningi bazama ukuthola ukuthi kulezi zinhlobo iyiphi esiza ukwelapha iCovid-19.LUZOGXILA ezindaweni zasemakhaya ucwaningo oluzobe lubheka ukuzishintsha kwegciwane lesandulela ngculazi, ngemuva kokuhlasela kweCovid-19 ezweni.Lokhu kushiwo nguSolwazi Frank Tanser waseStellenbosch University, ongusosayensi ozobe ehola ucwaningo oluzobe lwenziwa yile nyuvesi ngokubambisana neNyuvesi yaKwaZulu Natal, i-Africa Health Research Institute (AHRI), i-University of Lincoln, i-University of Heidelberg, i-University of Washington, iNew York University ne- University of Cincinnati.Uthe ulwazi oluzosetshenziswa woluke lwenziwa yi-AHRI ngaleli gciwane ezindaweni zasemakhaya enyakatho yeKwaZulu-Natal.Lolu cwaningo lusanda kunikwa imali enguR40 million esikhungweni i-US National Institutes of Health (NIH).UTanser uthe lolu olwaziwa ngeThe Changing Face of HIV in the era of Covid-19,  luzosiza ekutheni luveze isithombe esiyiso ngaleli gciwane ngoba libakhahlameza kakhulu abantu abahluphekayo."Imizamo yokwehlisa ukutheleleka kwabantu ngaleli gciwane  nokwelashwa kwalo eyenziwayo ayikafinyeleli esigabeni okumele ukuthi iba kuso, ukuze linqandeke. Njengamanje sibhekene nokuthi amantombazane amancane yiwona atheleleka kakhulu ngaleli gciwane. Esikubonayo manje sekuyashintsha, sesiyanda nesibalo sabesifazane asebevuthiwe abatheleleka ngaleli gciwane," kusho yena.Uthe iNingizimu Afrika inesibalo esiphezulu sabantu abahaqwe yiHIV kunawo wonke amazwe emhlabeni, ngakho ucwaningo olunjengalolu lubalulekile."Esikwaziyo wukuthi imishanguzo yokuthithibalisa iHIV isiza ekutheni bangabi baningi abantu abashonayo bebulawa yilesi sifo. Uma beqhubeka banda abantu abahaqekayo kuzogcina kufika esigabeni lapho izwe lingasakwazi ukuthengela bonke abahaqekile imishanguzo," kusho yena.Uthe ucwaningo oluzothatha iminyaka emihlanu, luzobe lubheka ukuthi ukuhlasela kweCovid-19 kuleli kwenze ukuthi leli gciwane liziphathe kanjani kukho okuhlanganisa nokusabalala kwalo nendlela eliziphatha ngayo egazini nokunye.Uthe imiphumela yalo izosetshenziselwa ukuqhamuka namasu amasha okwelapha nokuvikela igciwane, okubalwa ukukhuthazwa kwabantu ukuthi basebenzise imishanguzo yokuzivikela kulo, iPre-exposure prophylaxis (Prep).IPhini leSekela-Shansela neNhloko yekolishi lesayensi ethinta ezempilo e-UKZN, uSolwazi Busisiwe Ncama, lithe: "Ngithanda ukuhalalisela ithimba labacwaningi nenhloko yabo ngokuthola uxhaso lweNIH. Lo msebenzi ubaluleke kakhulu ekusizeni izwe ukuthi liqonde ukuziphathe kweHIV ngemuva kweCOVID-19, ukuze kulungiselwe isikhathi esizayo ezifweni ezithathelanayo."PHILI MJOLIINHLANGANO yodokotela iSouth African Medical Association (SAMA), inxusa uhulumeni ukuthi aqinise imithetho yokuhamba kwabantu ukuze kunqandwe ukusabala kweCovid-19, ukuze isigaba sesithathu singeke sisheshe sihlasele.UDkt Mvuyisi Mzukwa, oyiphini likasihlalo wenhlangano, uthi kumanje kunegciwane lakuleli eselizishintshile, nelitholakale e-India nelinye elitholakale e-United States (US).Uthi bafisa ukuthi uhulumeni avale ukuhamba kwabantu phakathi kuka-10 ebusuku kuya-5 ekuseni, kuvalwe nemingcele yakuleli kuphinde kuqinisekiswe ukuthi ababaningi abantu abaya ezikhungweni zokugomela iCovid-19."Njengamanje uhlelo lokugomela iCovid-19 seluqalile kodwa ukulawulwa kokuhamba kwabantu kusadingeka ngoba umjovo okugonywa ngawo uthatha isikhathi ngaphambi kokuthi wakhe amasosha omzimba azobhekane negciwane uma kwenzeka lingena umuntu,“ kusho uDkt Mzukwa.Uthe kuthatha amasonto amathathu kuya kwamane ukuthi umzimba wakhe amasosha azobhekana negciwane. “ Kusazothatha isikhathi ukuthi sibone umehluko wokuthi abantu sebegomile. Okunye okumele umphakathi ukwazi ukuthi umgomo awuvikeli ukuthi igciwane lingene kodwa uvikela ukuthi umuntu agule kakhulu aze adinge ukuya esibhedlela," kuchaza udokotela.UNgqongqoshe wezeMpilo kuleli uDkt Zweli Mkhize, phambilini ephawula ngalokhu wathi ukuqiniswa kwemithetho ukuze kunqandwe ukusabalala kweCovid-19,  ngeke kugwemeke.Phakathi kwemithetho engase iqiniswe, ukulawulwa kokudayiswa kotshwala, ukwehliswa kwesibalo sabantu abavumelekile ukuthi bahlangane, kulawulwe isikhathi sokuhamba kwabantu ebusuku.Imibiko yabezindaba iveze ukuthi umkhandlu wongqongqoshe ababhekele iCorona kuleli, iNational Coronavirus Command Council (NCCC) ube nomhlangano ngoLwesibili,  lapho ubudingida ngezindlela ezingalandelwa njengoba kubonakala zikhula izibalo zabahaqwa yiCovid-19. Lokhu kusho ukuthi isivunguvungu sesithathu sokuhlasela kwegciwane sesifikile. PHILI MJOLILUYAQHUBEKA  uhlelo lokugomela iCovid-19 kusetshenziswa umgomo wakwaJohnson&Johnson obumisiwe kuleli.UNgqongqoshe wezeMpilo kuleli, uDkt Zweli Mkhize, uthe ukugonywa kwabasebenzi bezempilo okwenziwa ngaphansi kohlelo locwaningo, iSisonke Protocol, luzoqhubeka ezikhungweni ezingu-95 zokugoma ezikuleli.Uthe isikhungo esigunyaza ukusetshenziswa kwemithi kuleli, iSouth African Health Products Authority (Sahpra)  senza isiphakamiso ePhalamende sokuthi ukugoma kuqhubeke kodwa kuqashwe.Uthe njengamanje imigomo ekhona, okuzogonywa ngayo ngaphansi kwalolu hlelo, ingu-500 000.Lo mgomo wamiswa kusagonywe abasebenzi abangaphansi kuka-300 000 kwabangu-1.2 million."Ukugoma esigabeni sokuqala kulindeleke ukuthi kuphele ngoMeyi 16. Sizimisele  ukugoma abasebenzi abasele ngobuningi babo, yize kuke kwaba khona ukuphazamiseka. Sinxusa abasebenzi bezempilo nabelaphi bendabuko abangakabhaliseli ukugoma ukuthi babhalise kwi-website yoMnyango wezeMpilo," kusho uDkt Mkhize.Ukugoma ngalo ngomo kwamiswa kuleli ngemuva kokuthi kutholakale abesifazane abayisithupha e-United States benesifo esingajwayekile, sokuba namahlule egazini okusolwa umgomo, okubizwa ngeVaccine Induced Thrombotic Thrombocytopenia (VITT). Manje sebeyisishiyagalombili abesifazane abajove ngawo base beba neVITT."Ngesikhathi kumiswa ukugoma ngalo mgomo kwakusanikezwa ososayensi ithuba lokuthi bacwaninge bese bekhipha isinqumo sokuthi lo mgomo ungasetshenziswa kanjani. Ucwaningo luveze ukuthi amathuba okuthi umuntu abe nalesi sifo ngoyedwa kwabayisigidi. Abesifazane okungenzeka bangenwe yilesi sifo ngabaneminyaka ephakathi kuka-18 kuya ku-48. Nakhona kuthiwa amathuba okuthi igazi libe namahlule mancane. Ososayensi emhlabeni benze isiphakamiso sokuthi kuqhutshekwe nokugoma ngalo mgomo,"  kusho  uDkt Mkhize.Uthe kuleli uphiko olwenza ucwaningo ngemithi, iSouth African Medical Research Council  (SAMRC), wuMnyango wezeMpilo neSahpra nezinye izikhungo zezempilo bazobe bewuqaphile umgomo ."Bonke ababhalisele ukugoma ngalo mgomo bazonikezwa ifomu eshoyo ukuthi yibuphi ubungozi balo mgomo. Bazoyisayina ngaphambi kokuthi bagome,"  kusho uMkhize.YIZE umgomo weCoronavirus usufikile kuleli, ezinye izikole ezizimele sezivuliwe kanti ezikahulumeni zizovulwa maduzane, abanye abazali basazoba netwetwe njengoba izingane zabo zibuyela ezikoleni ngoba besaba ukuthi zingase zithelelane ngaleli gciwane.Uvalo  lwabazali abanezingane ezifunda amabanga aphansi ludalwa wukuthi zikhonze ukudlala ndawonye uma kuyikhefu noma uma sekuphume isikole. UDkt Bongani Nxumalo, uthe kumele abazali bakhumbule ukuthi isivunguvungu seCovid-19 sibhubhisa wonke umuntu ongazinakekeli nongayihloniphi imigomo ebekiwe. Uthe ukuqikelela kwabazali ngaso sonke isikhathi kuzosiza kakhulu ekutheni bagweme ukuthi  izingane zabo zizithole sezithelelana ngegciwane.“Isivunguvungu sesibili asibhubhisi abadala kuphela kodwa nabancane siyabahlasela. Lo mkhuhlane awufani neminye. Izimpawu zeCovid-19 sesike sazibona  ebantwaneni abaneminyaka emibili kanjalo nabaneminyaka engaphezulu. Leli gciwane linamathela emlonyeni, emakhaleni, emankankeni, emaphashini nakwezinye izitho zomzimba bese liyagadla kumuntu osuke ezwa izinhlungu kula malungu omzimba. Ingane ibanjwa yisisu esibuhlungu noma izwele ukushisa ngendlela exakile noma iphelelwe ngamandla.” Uthe kubalulekile ukuthi abazali baqhubeke nokufundisa izingane zabo ngokubaluleka kokuthi zisebenzise izifonyo nokokuhlanza i zandla ngaso sonke isikhathi. Uthe ukufundisa izingane ngobumqoka bokuzinakekela kuzolekelela kakhulu ekutheni zihlezi ziqwashile futhi zifundisekile ngobungozi begciwane. Ephetha uthe kumele abazali baqinisekise ngaso sonke isikhathi ukuthi izingane ziyayilandela imigomo ebekiwe  ukuze ibonakale imiphumela yokulwa nalolu bhubhane. UBUDEDENGU bokuya ocansini olungaphephile lungakushiya unesifo socansi esingelapheki.Lona ngumlayezo kaNgqongqoshe wezeMpilo KwaZulu-Natal, uNksz Nomagugu Simelane, othe esikhathini samanje akusewona umsebenzi wowesilisa ukuthi aphathe amakhondomu ukuze owesifazane azivikele kodwa bobabili abathandanayo kumele babe namakhondomu."Kulesi sifundazwe izibalo zabantu abangenwa yizifo zocansi ziyakhuphuka okusho ukuthi ivangeli lokuthi abantu abajabule bazibheke kumele silishumayele kakhulu kunakuqala," kusho ungqongqoshe.Usho kanjena nje ngokwekhalenda lezempilo, isonto eledlule bekungelokuqwashisa nokufundisa ngezifo zocansi ezithathelanayo, iSTI/Condom Week.Izifo zocansi ezivamile kuleli, iHIV/ Aids ehaqa abantu abaningi. I-HIV idala ingculaza, futhi iphazamisa amasosha omzimba ekutheni akwazi ukulwa nezifo.Uthe ukunqotshwa kweHIV kuleli kulele ekutheni abantu bahlolwe lesi sifo basazi isimo sabo.Inhlangano yengculazi emhlabeni, i-UNIAIDS izibekele umgomo wokuthi ngo-2030 babe ngu-95% abantu abahlolwe lesi sifo, u95% wabahlolile uqale imishanguzo yokuthithibalisa igciwane, u95% wasebedla imishanguzo igciwane emizimbeni yabo libe sesigabeni sokuthi alisakwazi ukuziphindaphinda, i95-95-95 strategy,  eNingizimu Afika uMnyango wezeMpilo njengamanje uthe  bangu-94% abasahlolwe leli gciwane, u78% wabo usuqale  imishanguzo yokulithithibalisa, u89% wabadla imishanguzo igciwane emizimbeni yabo alisakwazi ukuziphindaphinda.IHuman papillomavirus (HPV), isifo socansi esivamile , abantu abaningi abane-HPV abanazo izimpawu kodwa bayakwazi ukuthelela abanye ngaso. Izimpawu zaso zibonakala ngokuhamba kwesikhathi okuvame ukuthi kube izinsumpa esithweni sangasese noma esikhumbeni ezizungezile.Alikho ikhambi lokwelapha leli gciwane,  izinsumpa kuyenzeka ziziphelele zingelashwanga. Uma kwenzeka umuntu elashwa lesi sifo kususwa izinsumpa. Njengemanje sekunomgomo  ovika izinhlobo ze-HPV kuzo okukhona nohlobo oluvamile oludala izinsumpa esithweni sangasese noludala umdlavuza womlomo wesibeletho kwabesifazane. Lo mgomo unikezwa amantombazane aneminyaka ewu-10 kuya ku-12.iGenital herpesIsifo esithathelana ngocansi esivame ukubonakala ngokuthi onaso ezwe kubuhlungu  esithweni sangasese abe nezilonda kodwa siyelapheka.IGonorrhoeaIsifo esithathelana ngokocansi, esidala ubuhlungu nokuphuma koketshezi esithweni sangasese,  uma singelashwanga sidala izinkinga zenzalo.iSyphilisIsifo socansi osithola ngokuya ocansini nonaso, uqala ngokuba nesilonda esithweni sangasese  esingebuhlungu, kwabaningi siyaziphelela bese kumila amaqhutshana nawo ayaziphelela kungabe kusabakhona phawu kuze kube isifo sesihambe kakhulu egazini sesihlasela imizwa yamehlo, inhliziyo nobuchopho.1953: UFICWA wukufa uJoseph Stalin, eseMoscow, kanti nguyena obesengumholi weSoviet Union kusukela ngo-1924.1960: UMCULI waseMelika, u-Elvis Presley, ubuyela ekhaya emuva kokuqeqeshwa iminyaka emibili embuthweni wamasosha.1966: KUPHAHLAZEKA ibhanoyi i-A BOAC British Boeing 707 eMount Fuji, eJapan, maqede kufe abagibeli abangu-124.1956:  INKANTOLO enkulu yase-US igunyaza umthetho olwa nokubandlululwa kwabafundi ngokwebala ezikoleni, emakolishi nasemanyuvesi.1963:  UDLULA emhlabeni umculi uPatsy Cline, obalwa nabanye abadumile e-United States of America (USA).1985: IZIPHATHIMANDLA zaseMexico, zithola umzimba ka-Enrique “Kike” Salaazar, obedume ngokuba ngungqondongqondo wezidakamizwa.1986: KUBA nomcimbi omkhulu wezindondo zamafilimu iBritish Film and Television (Baftas). Ifilimu enedumela elikhulu, iThe Killing Fields ihlonishwa ngendondo.1994: KUBOSHWA umculi waseMelika, odumile uGrace Slick, ubekwa icala lokukhomba iphoyisa ngesibhamu.1997:  IZITHUNYWA zaseNorth Korea naseSouth Korea, zihlangana okokuqala ngqa eNew York, ngemuva kweminyaka ewu-25 ziyobhunga ngoxolo.2003: KUFA abantu abangu-17 bakwa-Israel, ngemuva kokuqhuma kwebhomu eHaifa.2012: ABAQAPHI abangu-27 base-Iraq, babulawa ngesihluku ngamadoda angaziwa, afika azenza amaphoyisa. 2013: UMENGAMELI waseVenezuela, uMnuz Hugo Chavez, udlula emhlabeni eneminyaka ewu-58, yobudala.UKWENYUSELWA kwezwe ezigabeni zokuvalwa kwezwe eziphezulu yinto engeke igwemeke.UNgqongqoshe wezeMpilo kuleli, uDkt Zweli Mkhize, ucashunwe kweminye imithombo yezindaba ethi maningi amathuba okuthi lokhu kwenzeke njengoba zilokhu zikhula izibalo zabahaqwa yileli gciwane kuleli.Ngeledlule izibalo zabahaqwe yileli gciwane zike zaba ngu-3000 ngosuku. Uqhube wathi umkhandlu wongqongqoshe ababhekelele iCorona kuleli, iNational Command Council (NCC) eholwa uNgqongqoshe wezekuBusa ngokuBambisana, uDkt Nkosazana Dlamini-Zuma, nezinhlaka ezithintekayo bazoba nomhlangano babonisane ngesinyathelo okumele sithathwe ukuze kunqandwe ukusabalala kweCovid-19."Uma izibalo zikhuphuka izigaba zokuvalwa kwezwe zizokwenyuswa, uma zehla kuzoxegiswa," kusho uDkt Mkhize.Seziqalile neziphakamiso zokuthi uhulumeni ubheke ukuthi ngeke yini kumiswe ukudayiswa kotshwala nogwayi ngoba kunenkolelo yokuthi kunomthelela ekutheni abantu bathelelane ngaleli gciwane.Imboni yabadayisa utshwala kuleli, iSouth African Liquor Brandowners Association (Salba), ne-Vinpro ithe  uma uhulumeni engathatha isinqumo sokumisa ukudayisa utshwala futhi uzobe ebeka engcupheni  imisebenzi engu-200 yabasebenza kule mboni.UMnuz Sibani Mngadi, weSalba,  uthe uhulumeni akakaze aziveze izizathu ezibambekayo zokuthi kungani evala ukuthi utshwala budayiswe, ababuthengayo babuphuzele emakhaya  ngezimpelasonto.Ngeledlule ikhabhinethi lelule isikhathi sokuthi leli lizwe lithathwe njengeliyinhlekelele okuzophela ngoJune 15.UNdunankulu waseGauteng, uMnuz David Makhura, ngeledlule umemezele ukuthi sesingenile isivunguvungu sesithathu kulesi sifundazwe.I-National Institute for Communicable Diseases (NICD) ngeledlule imemezele ukuthi iFree State ingesinye sezifundazwe isivunguvungu sesithathu esesifikile kuyo nakuba izinombolo zabahaqwa yileli zingakafinyeleli esibalweni esibekiwe esisho lokhu kodwa ukwenyuka kakhulu kwezibalo zakhona sekukhomba khona.Izibalo zakamuva zabahaqwe yiCovid-19 kuleli, ezikhishwe wuMnyango wezeMpilo kuleli ngoMgqibelo, zikhomba ukuthi bangu-2750 abantu abahaqwe yileli gciwane emahoreni angu-24 okuholele ukuthi isibalo sabahaqwe yileli gciwane senyukele ku-1 611 143. Ababulelwe yizifo ezisondelele nalesi sifo ngesikhathi esifanayo bangu-59 okuholele ekutheni isibalo sabahaqwe yileli gciwane senyukele ku-55 183, kubo abangu-20 bashone eGauteng, abangu-18 abaseNorthern Cape , abayisishiyagalombili abaKwaZulu-Natal, abayisithupha abaseWestern Cape,  abahlanu abaseFree State, eMpumalanga kushone ababili.UmbuzoNgibingelele MaGumede nabalandeli. Ngiyintokazi eneminyaka engu-23. Ngithandana nobhuti oneminyaka engu-28. Sesiside isikhathi sindawonye iminyaka eyisishiyagalolunye. Inkinga imi kanje, ngikhulelwe nginezinyanga ezine. Ngike ngakhulelwa ngaphambili kabili. Izisu ziphuma, wathi asiye kumuntu silungise le nkinga. Saya-ke kumuntu njengoba sengikhulelwe futh izinto zikhombisa ukuhamba kahle. Inkinga yakhe ubesebenza ehola njalo ngolwesihlanu, engabuyi endlini. Ubebuya ekusen njalo uma eholile, alove nasemsebenzini uma imali isekhona. Kwenzeka-ke waphelelwa wumsebenzi ubhuti, njengamanje akasasebenzi ngezimpelasonto. Njalo uyaduka, abuye ezodla edakwe emanzi. Aphinde ahambe ngoze ngimbone ngoMsombuluko. Manje angazi noma uyajola noma ingoba uphethwe umzwangedwa wokuphelelwa umsebenzi. Kwenzekile emsebenzini bamfakela imali, wathatha enye wayo-laybuyer  izinto zengane, wabuya wanginika i-slip. Ngizamile ukukhuluma naye ngendaba yokungabuyi endlini ngezimpelasonto, wathi uyaxolisa, naye akazi ungenwe yini. Ngicela ningisize ningibonise.ImpenduloSawubona sisi, ngiyayizwa inkinga yakho kodwa bekumele umnqande esasebenza umyeni wakho, umkhuze ngokulova nokudakwa ngoba lokho bekusho ukubeka engcupheni umsebenzi wakhe njengoba esevele waxoshwa nje. Ngokubona kwami umyeni wakho ubhekene nengcindezi ehambisana nomzwangedwa kanye nokhwantalala. Okubuhlungu ukuthi nawe ukhulelwe futhi udinga ukwesekwa ngakho ke nawe kuzoba nzima ngeke ukwazi ukweseka omunye umuntu kodwa futhi ngeke ngithi mlahle ndawo ngoba isoka lakho futhi ubaba wezingane zakho, kodwa nje eqinisweni indoda yakho ihlulekile ukuzicabangela. Okwamanje sisi gxila ekutheni ukhulelwe, yikhona ungeke uzithole nawe usuphethwe umzwangedwa.OWAZALWA engumuntu wesilisa, uNomalizwi "MC" Mhlongo, kodwa wazishintsha waba ngowesifazane, uthi akukho nkomo yowesifazane engamelana neyakhe ocansini nowesilisa. UNomalizwi (31) wasesigcemeni sakwaF, eMlaza, ofundisa e-Old Mill High eMpangeni, uthi wazalwa enguMlungisi ngaphambi kokuguqula ubulili bakhe emuva kokunukubezwa mihla namalanga yisihlobo sakhe eseneminyaka eyisishiyagalombili."Ayikho (inanazi) eyofika kule yokuzenzela, ulozolo."Ebuzwa ukuthi wazi ngani ukuthi unolozolo lwenanazi, uNomalizwi uthe watshelwa yindoda yakhe."Umlingani wami ngiyazi ukuthi kungenzeka ukuthi wayeseke wayizwa eyomuntu wesifazane ngokudalwa. Eyami ngeyokuzenzela, okusho ukuthi kunomehluko." Uthe emuva kokuzitika ngocansi ngosuku lokuqala nesithandwa sakhe, wasibuza ukuthi sizwe kunjani? Uthe asiwuvalanga umlomo ngobumnandi esibuzwile.Ebuzwa uNomalizwi ukuthi kwabanjani ngosuku lokuqala ayangalo ocansini, uthe kwafana nokwenzeka kuwo wonke umuntu wesifazane. "Kodwa mina bekumele ngilinde ukuze ngiphole ekuhlinzweni." Exinwa ngemibuzo ngempilo yakhe yangasese, uNomalizwi uthe ucela ukungagxili kuyo ngoba eyangasese. Le ntokazi seyidume kakhulu ezinkundleni zokuxhumana kangangoba ize yaqokwa emunxeni weBest Traditional Social Media Influencer kumaSouth African Traditional Music Achievement (Satma) Awards aseMbombela Stadium, eMpumalanga, ngo-Okthoba 1.UNomalizwi ukubonge kakhulu ukuqokwa kulo mqhudelwano ngoba kusho ukuthi igama lakhe selisematheni ezinkundleni zokuxhumana."Kusho ukuthi sewuyabonakala nomsebenzi engiwenzayo wokubuyisa ukuzwana kubantu, kungakhathaleki ukuthi bangobani, baphumaphi futhi bawuluphi uhlaka nokuthi baphila mpiloni."UNomalizwi uthe ukuqokwa kukodwa kumenza afane nomuntu osenqobile."Okokuwina sekuyoba ibhansela uma kwenzeka, kodwa abantu bazongazi futhi nginesiqiniseko bazothanda ukusebenza nami. Kubalandeli bami engibabiza ngomndeni kwiFacebook, ngiyabonga ukungiphakamisa ningangazi nokungamukela ezimpilweni zenu," kusho uNomalizwi oqhathwe nomlingisi weDurban Gen, uNelisiwe Sibiya, imbongi uBrighton Shandu, Yenkosinabadala Makhoba, Zamambo Mkhize, Audrey Sikhosana, Bafana Mkhize, Thato Angel, Thando Mahlangu, Faith Mgobhozi noTinyiko Khoza.Uthe uhlale ephunga izesheli ezimfuna njengomphefumulo nezimthanda njengemali. UNomalizwi, obuye aphathe izinhlelo zemicimbi, ubeqokwe kumaSebenza Woman Awards emunxeni ofanayo.*Ukuvotela uNomalizwi naqhathwe nabo, ungena kulewebsite: www.satmaawards.co.zaUmbuzo:Ngingumuntu wesilisa oneminyaka engu-30. Kunosisi engithandana naye othe kancane ukukhula kimi ngeminyaka. Ngiyamthanda  ngenhliziyo yami yonke. Inkinga ukuthi sigcina ngokukhuluma ezinkundleni zokuxhumana kuphela. Uma ngimshayela ucingo akayibambi iselula futhi akangishayeli ucingo. Akanaso isikhathi sami kodwa uma esho uthi uyangithanda. Manje mina sengiqala ukukhathazeka. Ingiphatha kabi le nto ngoba ngizama ngakho konke okusemandleni ami ukuthi eze kimi, ngisho ngabe imali anginayo kahle. Akhulume kabi ubona ukuthi uyenyanya. Ngiyamthanda futhi nemali ngiyamfakela uma nginayo, ngisho engazoza kimi. Manje iyangihlukumeza le nto yokungabonani kwethu futhi angifuni ukulahlekelwa nguye.Impendulo:Yebo, ngiyezwa impela uyamthanda kodwa into engikhathazayo ukuthi umthanda kanjani umuntu eningakaze nibonane naye kodwa omazela ezinkundleni zokuxhumana? Wazi kanjani noma umuntu okhona ngempela yini loyo? Isibindi nje sokufakela imali umuntu ongamazi nangamehlo, usithathaphi ngempela? Yini indaba, azikho yini izintombi ngakini noma usindwa yimali? Lo muntu ukucacisela ngokusobala ukuthi akakufuni futhi akazimisele ngokuza nokubonana nawe. Into nje ayifunayo ukuzidlela imali yakho, elokhu ekukhohlisa ngokuthi uyakuthanda.Vuka emaqandeni, ushele umuntu ozokuthanda! akwazi nokuza kuwe uma umdinga.Alukho uthando lweqiniso ongaluthola ezinkundleni zokuxhumana bhuti wami, ngaphandle-ke uma ufuna ukuzichithela isikhathi ngempilo yakho. ABANTU abanesifo sokushintsha kwebala lesikhumba abazalwe nalo libe ngelimhlophe, i-vitiligo kumele balamukele ngoba alikho ikhambi lokuselapha.UDkt Fundile Nyathi weProactive Health Solutions, uthe iningi labantu abahlaselwa yilesi sifo bayehluleka ukusemukela, bagcine bephethwe wukhwantalala nengcindezi yomphefumulo kanti lesi sifo asiyona ingozi futhi ayikho indawo eba buhlungu uma sikuphethe.Uthe lesi sifo sidalwa ukuthi amasosha omzimba akuma-cells akha ibala lesikhumba, i-pigmentation, avukelane wodwa alwe noma wukulimala kwesikhumba.Uthe lokhu kuvukelana kudala ukuthi isikhumba sibe namabala amhlophe engxenyeni ethize okungaba yizingxenye zomzimba ezinendawo evulekile okuvame ukuthi kube umlomo, amakhala noma amehlo."Lesi sifo asifani ne-Albinism lapho umuntu uzalwa seyenzekile futhi yona yenzeka emzimbeni wonke. I-vitiligo ngokujwayelekile ivamise ukuvela kubantu abaneminyaka engaphansi kuka-30. Kwabanye iyavela kodwa ingasabalali kakhulu kodwa uma onayo eke waba nengcindezi yomphefumulo noma wukhwantalala iyasabalala kakhulu," kusho yena.Uqhube wathi abukho ubuhlungu abantu abaphila nalesi sifo abanabo ngaphandle kokushintsha kwebala libe mhlophe. Uma kodwa ihlasele emehlweni, amehlo abo ayezwela elangeni kudingeke ukuthi bafake izibuko. Kudingeka futhi basebenzise ukhilimu ovikela ukuthi isikhumba singalinyazwa yilanga ngoba leyo ngxenye emhlophe iyalimala uma ishiswe yilanga."Abantu abaningi abanalesi sifo bavamise ukuphathwa yingcindezi yomphefumulo nokhwantalala ngoba bengemukeli isimo sabo kuze kube sengathi kukhona ubuhlungu abanabo kanti cha, sona uqobo isifo asibuhlungu," kusho yena.Uqhube wathi ibala elimhlophe uma selenzekile awukho umuthi wokulibuyisela emuva noma into engenziwa wudokotela ukushintsha leso simo. “Kwabanye kuyenzeka isikhumba sizibuyele sona ebaleni laso elidala kodwa odokotela bayazama ukunqanda ukuthi i-vitiligo isabalale emzimbeni," kusho yena."Odokotela okwamanje abazi ukuthi kungani ezinye iziguli ibala lazo libuye libuyele. Ososayensi emhlabeni basenza ucwaningo esinethemba lokuthi luzosinikeza izimpendulo," kusho uNyathi.Okunye okuvelayo ngalesi sifo ukuthi kuyenzeka abazalanayo badluliselane sona ngofuzo."Lesi sifo akusona isifo esivamile. Bambalwa kakhulu abantu abanaso ngakho ngeke kwenzeke ukuthi babe baningi abasithole ngofuzo. Izwe elinabantu abaningi abanalesi sifo yi-India kodwa lokho akwenziwa ukuthi bawuhlanga oluthile. Kwenziwa ukuthi isikhumba sabo sinsundu ngakho siyashesha ukubonakala uma beqhathaniswa nabantu abanebala elimhlophe," kusho yena. NJALO emizuzwini emibili abesifazane abangu-250 000, ikakhulu abasebancane, batheleleka ngeHIV e-Afrika.Inhlangano yezempilo iBroadreach Development, yethule ucwaningo olushaqisayo ngesimo sokutheleleka kwamantombazane ngaleli gciwane.Ucwaningo lushicilelwe emqingweni wezindaba ezithinta leli gciwane emhlabeni jikelele, i-United Nations Programme on HIV/AIDS (UNAIDS). Kuhlaluka ukuthi amantombazane amancane ajwayele ukubandakanyeka ebungozini kuba yilawo aya ocansini esemancane, ukungawasebenzisi amakhondomu nokuya ocansini nabantu abaningi.UDkt Veni Naidoo wocwaningo uthe ngokuvamile abantu abasha bazigaxa engozini bedudana ngoba befuna kubonakale ukuthi nabo bayakwazi ukwenza izinto ezenziwa ngabanye ontanga yabo.Ucwaningo olwenziwe yile nhlangano ngo-2021 luveza ukuthi abantu abasha abatheleleka ngeHIV bangu80% wesibalo sabatheleleka ngegciwane njalo ngonyaka."Abantu besifazane kunamathuba amaningi okuthi bathole iHIV kontanga yabo besilisa ngenxa yokuthi bajwayele ukuthola ingcindezi ehambisana namasiko nenkolo eholela ekutheni bazithole sebeya ocansini nabantu besilisa bengahlelile," kusho uDkt Naidoo.UDkt Naidoo uthe abesifazane basabhekana nengcindezi ephindaphindiwe uma beqhathaniswa nabesilisa uma kumele bazikhethele ukuthi baya nobani ocansini."Kweminye imiphakathi akwamukelekile ukuthi umuntu wesifazane azikhethele, ukhethelwa umndeni, yena akakwazi ukusiphikisa leso sinqumo esesithathiwe sokuthi uyaganiswa. Okunye okudala ingcindezi ukuthi abantu besifazane abakwazi ukuphumela obala batshele abazwana nabo ukuthi bafuna ukuthi kusetshenziswe ikhondomu. Kuvame ukuthi owesilisa abe mdala, owesifazane emncane futhi ondliwa nguye owesilisa. Manje kuba nzima ukuthi owesifazane asho ukuthi ufuna kwenzekeni. Zonke lezi zizathu ziholela ekutheni amantombazane abe sengozini ephindaphindiwe yokuthola leli gciwane kunontanga yabo besilisa nakwabadala.Uthe ucwaningo abebelwenza luveza ukuthi zikhona izinhlelo zikahulumeni ezihlelelwe ukuthi zisize abantu abasha kubo okubalwa namantombazane. “Ezinye zalezi zinhlelo, uhlelo lwamaphilisi anikezwa abantu abangenalo igciwane ukuze abavikele bangalitholi igciwane iPre-exposure Prophylaxis, iPrEP, uhlelo lokuhlelwa komndeni, uhlelo lokwelulekwa kwabantu ngokuthola abantwana, ukwelashwa kwezifo zocansi, ukwelulekwa ngempilo jikelele ukuze abantu bathathe izinqumo benolwazi kodwa ngesikhathi seCovid-19 sinyukile isibalo samantombazane amancane akhulelwe," kusho yena.Uthe okunye, amantombazane okumele akuqaphele wulwazi olubhalwa ezinkundleni zokuxhumana, ngoba abanye uthe bavamise ukuyeka imishanguzo yabo ngoba befunde izinto ezibhalwa ezinkundleni zokuxhumana.Uthe ngesikhathi benza ucwaningo bathole ukuthi abantu abasha abaningi abasazi isimo sabo seHIV, yize kunjalo abakholwa ukuthi basengcupheni yokuthola leli gciwane noma ukulidlulisela kwabanye ngakho abasiboni isidingo sokusebenzisa izindlela zokuzivikela. “Ukuzihlola ukuthi awunalo yini leli gciwane kungenye yezindlela zokuzinakekela esizikhuthazayo ukuthi abantu abasha bazijwayele," kusho yena.UDkt Andrew Kambugu wesikhungo esicubungula ngezifo ezithelelanayo e-Uganda, i-Ugandan Institute for Infectious Diseases, uthe ucwaningo abalwenzile luveza ukuthi abesifazane abasebencane base-Afrika baneHIV kodwa kabanalo ulwazi lokuthi banayo."Ukuze kuzanywe indlela engenza ukuthi abantu besilisa baye emitholampilo, sesiqale ukwenza imitholampilo yesikhashana ebekwa eduze kwalapho kuhlala khona abantu ngoba imitholampilo ekhona amadoda athi awaphathwa kahle kuyo," kusho uKambugu.Njengoba zivulwa ngoLwesithathu izikole, abafundi balangazelele ukubuyela esikoleni. Ongoti bezempilo bathi kubalulekile ukuthi abazali ngaphambi kokuthi bahambise izingane esikoleni babheke izinto ezithile zempilo. Bathi lokhu kuqinisekisa ukuthi izingane zabo zifunda kahle, aziphazanyiswa wukugula obekungavikeleka ukube zihanjiswe emitholampilo noma kodokotela ngaphambi kokuya esikoleni.UDkt Estelle Lawrence obhekele ezempilo nokuzinakekela, eMnyangweni wezeMpilo eWestern Cape, ukhuthaza abazali ngezinto ezisemqoka okumele bazibhekisise ezinganeni ngaphambi kokuthi bazibuyisele esikoleni. Uthe into yokuqala umzali okumele ayibheke ngaphambi kokubuyisela ingane yakhe esikoleni, wukuthi iyigomile yini imigomo ehambisana neminyaka yayo. Uthe uma esekhohliwe angazikhumbuza ngokubheka ikhadi lengane, iRoad to Health. "Imigomo ibaluleke kakhulu. Ivikela ingane ekutheni iphathwe yizifo ezivikelekayo,  iphinde ivikele nezinye izingane okwenza ukuthi ukufunda kube lula. Ezinye izifo ezigonyelwayo kazigcini ngokugulisa ingane kodwa zingaholela nasekutheni ingane ikhubazeke,“ kuchaza uDkt Lawrence.Phakathi kwezifo ezigonyelwayo, ubale isimungumungwane, umkhuhlale umpenge (whooping cough), Hepatitis B, Pollio nezinye.Uthe okunye okubaluleke kakhulu uma ingane inesifo esithile esifana nesifuba somoya,  umzali kumele aye esikoleni ayobheka ukuthi yini engenza ukuthi lesi sifo sivuke ingane isesikoleni."Kubalulekile ukuthi uxoxe nothisha uma ingane yakho inesifuba somoya, noma ezinye izifo, uphinde ukhulume nodokotela wayo ingane. Mhlawumbe ikhona imithi noma izaba angazenza ukuze kuvikelwe ukuthi ingane ivukwe yisifo sayo isesikoleni, okudalwa yizinto ezisetshenziswayo esikoleni noma imvelo," kusho yena.UNkk Sibongile Xaba wenhlangano ebhekele izingane, iSiyakhana Child Organisation, uthe ngesikhathi ezinye izingane zijabulela ukuvulwa kwezikole ezinye zisuke zinokwesaba nengcindezi."Kubalukekile ukuthi umzali akhulume nengane ngokuthi ijabulile yini. Uzozwa lapho ukuthi iphendula ithini. Kwezinye kusuke kungukwesaba ngoba ingazi ukuthi ilindeleni ebangeni ezolifunda kodwa ezinye zisuke sezike zaxhashazwa ngezinye, zesaba ukuthi nakulo nyaka kuzoqhubeka lokho. Isisindo sento eyenza ingane ingakhululeki noma ibe novalo asifani. Kuyenzeka kube yinto elula umzali angayikhuluma nengane, ayinike izeluleko kodwa okunye kusuke sekuyinto edinga abeluleki abakufundele ukukhuluma nezingane, ikakhulukazi lezi zingane ezisuke sezifunda amabanga aphezulu," kusho  uNkk Xaba.UNksz Hlengiwe Dweku, obhekele ukuzilolonga kwabafundi kwezinye izikole eThekwini, osebenza ngokuzimela, uthe enye into esuke ijahwe ngabafundi wukubuyela emgqigqweni wezemidlalo."Ngenyanga yokuqala kumele ubhekisise uma ulolonga abafundi ngoba abanye basuke bekhuluphele, abanye uma bezilolonga baba nobuhlungu obuthile. Kumele niqale ngezindlela ezingawugqilazi umzimba, ukuze abafundi bangene kahle egiyeni,"   kusho uNksz Dweku.UDkt Lawrence uthe ngoNovemba kuya kuMashi kuvamile ukuthi izingane zibe nesifo sokukhishwa yisisu, abazali nabanakekela izingane kumele bakuqaphele lokho.Okunye athe kubaluleke wukuthi uma ingane iyofunda kwesinye isifundazwe wukuthi umzali aqaphele ngoba kungezeka ihlaselwe yizifo ezingajwayele ukuyiphatha, ngenxa yokuthi indawo ayiyijwayele.NGAPHEZU kokuthi kunemikhankaso eminingi eyenziwa ngongoti bezempilo yokukhuthaza omama ukuthi bancelise ibele, izibalo zikhomba ukuthi bancane omama abenza njalo eNingizimu Afrika.Ngokwemigomo yenhlangano yezempilo emhlabeni, World Health Organization (WHO), mayelana nempilo kamama nezingane ezisanda kuzalwa, izingane kufanele zinceliswe ubisi lwebele ezinyangeni eziyisithupha zokuqala. Ngemuva kwalokho omama bayakhuthazwa ukuthi bancelise ibele njalo, uma ingane isiqale ukunikezwa ukudla okuqinile kancane, kancane kusukela ezinyangeni eziyisithupha.Abezempilo bathi inzuzo yokuncelisa ukuthi impilo kamama nengane iyathuthuka kunciphe nezindleko zokuthenga ubisi. Phezu kwalokho, ingane encela ibele ayivamile ukugula, ngaleyo ndlela kuncipha nezindleko zokwelashwa.Njengoba ngoLwesine kuqala isonto lokukhuthaza ukuthi omama bancelise ibele iWorld Breastfeeding Week, ongoti bezempilo bathi kunezizathu eziningi ezenza omama bangaqali ukuncelisa ibele noma bayeke ngaphambi kwesikhathi. Kwesinye isikhathi kusuke kuyizizathu zokwelapha ezingenakuvinjelwa, kodwa ngokuvamile omama babhekana nezithiyo abangakwazi ukuzinqoba bebodwa. Okhulumela i-Association for Dietetics in South Africa (ADSA), uNkk Tsholofelo Mohloane, ongungoti wokudla nokuncelisa uthe: "Ngenza umsebenzi omningi ezibhedlela zikahulumeni, ngihlangana nomama abanezinkinga eziholela ekutheni ubisi lwebele lungatholakali. Kungaba izingono ezibuhlungu, ubisi olugcwele kakhulu ebeleni oluholela ekutheni lungasakwazi ukuphuma ngendlela engonweni, ibele elivuvukele libe buhlungu. Ulwazi olungenele ngezinzuzo zokuncelisa ibele, okuholela ekutheni omama bakhethe okunye esikhundleni sobisi lwebele nakho kunomthelela. Kukhona nokuntuleka kokwesekwa kokuncelisa ibele emakhaya, emindenini nasemiphakathini,"Abezempilo bathi omama abasebenzayo kumele bazihlele uma bezoqhubeka nokuncelisa ibele noma sebebuyele emsebenzini.UMnuz Murray Hewlett oyisikhulu esiphezulu e-Affinity Health, uthe omama abasebenzayo banelungelo lokuthola isikhathi sokukhama ibele kumqashi kodwa nabo kumele bazi kabanzi ngamalungelo abo.Nazi izinto athe uma ungumama oncelisa ibele osebuyele emsebenzini okumele uzazi: Funda inqubomgomo yalapho usebenza khona emayelana nokuncelisa ibele nokukhama ubisi usebenzisa umshini."Ukwazi amalungelo akho kanye nokwesekwa okutholakalayo kungenza ushintsho lube lula,"  kusho uHewlett.Uthe ukuba nesikhathi esimile sokukhama ubisi  kusiza ekutheni ingane ibe nesikhathi esingaguquki sokuncela ibele.Uqhube wathi eNingizimu Afrika, omama abancelisayo banamalungelo asemthethweni okuthi banikezwe isikhathi sokukhama ubisi besemsebenzini."Ngokomthetho wezimo eziyisisekelo zokuqashwa, iBasic Conditions of Employment Act (BCEA) isigatshana esibhekelele abasebenzi ngesikhathi sokukhulelwa nangemuva kokubeletha, abaqashi kufanele bavumele omama abancelisa ibele okungenani amakhefu amabili emizuzu engama-30 nsuku zonke ukuze bakhame ubisi. Lawa makhefu okuncelisa ibele athathwa njengesikhathi esikhokhelwayo futhi azonikezwa ngaphezu kwekhefu elivamile lomsebenzi letiye nelasemini. Abaqashi kufanele bahlinzeke ngendawo ehlanzekile, esesithe, nevikelekile ukuze omama bakhamele ubisi," kusho uHewlett.MANCANE amathuba okuthi iNingizimu Afrika ingakwazi ukufeza umgomo wenhlangano yezempilo emhlabeni iWorld Health Organisation (WHO),  wokuthi u-70% womama bancelise izingane zabo ibele kuphela zize zibe nezinyanga eziyisithupha ngo-2030.Ngo-2016 bebengu-32% omama abancelisa ibele kuphela  izingane zabo  zize zibe nezinyanga eziyisithupha.Uthe ucwaningo luveza ukuthi abakhiqizi bobisi lwethini babambe iqhaza ekuqeqeshweni nasekuthuthukisweni okuqhubekayo kobuchwepheshe bezempilo, babuye babe ngabaxhasi ezingqungqutheleni zezempilo babeke nezikhangiso ngemikhiqizo yabo."Kweminye imicimbi yomnyango bayakhuluma.  Bafinyelela komama ngeziteshi zemisakazo. Amaqhinga okuthengisa abawasebenzisayo enza ukuthi ukuncelisa ibele kubukeke njengento enzima, amanye enza omama bangazethembi ukuthi imizimba yabo ingakwazi ukukhiqiza ubisi olwenele ingane, abanye bazenyeze ukuveza amabele uma bencelisa. Amaqhinga abo okudayisa  amaningi asatshalaliswa ezinkundleni zokuxhumana okuyinto engalawulwa,"  kusho yena.IWHO igqugquzela ukuthi izingane zinceliswe ibele kuphela kusukela zizelwe bese kuthi uma sezinezinyanga eziyisithupha ziqale ukudla okunye ukudla.Ngokwe-Unicef (United Nations International Children’s Emergency Fund), izingane ezincela ibele kuphela zinamathuba aphindwe izikhathi ezingu-14 okuphila kahle zingaguli  zize zibe nezinyanga eziyisithupha kunalezo ezinceliswa ubisi lwethini.Le nhlangano ithe ukuncelisa ibele kunganikeza ukuvikeleka ezifweni eziningi zezingane ezifana nesifo sohudo, ukudla okungahambisani nomzimba (allergies), izinkinga zokuphathwa indlebe.Okuqaphelekayo ukuthi olwethini lwamukeleka kakhulu eNingizimu Afrika nakuba lokho kudala ubunzima bezezimali emakhaya ahola kancane. Okunye okukhathazayo ukuthi kudingeka izinga eliphezulu lenhlanzeko uma ukhethe ukuncelisa ingane yakho ubisi lwethini. Kudingeka amanzi ahlanzekile agelezayo, amanzi abilayo okubulala amagciwane namabhodlela aphephile.UNkk Maria van der Merwe, uMengameli wenhlangano yongoti bezokudla, i-Association for Dietetics in South Africa (ADSA), uthe:  “Silwa nefa lokumaketha okwakungenamingcele, okuhlanganisa nokuphiwa komama ubisi lwezingane ezincane, olunye lunikezwe abasebenzi bezempilo ukuthi baluphe omama."Kusenemfundiso-ze abantu abaningi abayikholwayo yokuthi ukuncelisa ngebhodlela elithile kuyafana nokuncelisa ibele. Ayikho into enjalo ibele lingcono kakhulu. Esikudingayo ukuthi sifundise umphakathi kabanzi ngezimfundiso-ze," kusho uNkk van der  Merwe.KUKHONA ukudla okunomsoco ofanayo ongakudla esikhundleni seqanda.Lokhu kushiwo ungoti wokudla uNkk Richelle Cavanagh onesikhungo esiluleka ngokudla ngendlela, esiseThekwini. Uthe njengoba amaqanda emba eqolo ngenxa yokuthi ayashoda ngoba kuhlasele umkhuhlane wezinkukhu kuleli, i-Avian Flu eholele ekutheni kubulawe izinkukhu eziningi kuleli kufanele abantu bafunde ukudla okunye ukudla okunomsoco ofanayo."Iqanda linemisoco efana ne-protein, amino acid esiza ekusebenzeni kwamamasela, i-Omega-3 fatty acid, i-calcium, potassium ne-choline esiza ekusebenzeni kahle kobuchopho kodwa leyo misoco ungayithola ngokuthi udle ubhontshisi, inyama yenkukhu, inyama yenkomo ebomvu , i-yoghurt, ushizi, i-peanut butter noma inhlanzi,"  kusho uNkk Cavanagh.UNksz Zinhle Mbambo, wenkampani ebhaka ibuye ifundise nokubhaka, iGel-Delish Bakery, uthe amakhekhe amaningi adinga amaqanda ngakho kubathwalisa kanzima ababhaki ukushoda kwawo."Akhona ama-recipe amakhekhe angawadingi amaqanda kodwa iningi lababhaki lisebenzisa amaqanda uma libhaka okwenza ukuthi sizithole sinengcindezi. Ukushintsha ama-recipe manje kungaholela ekutheni silahlekelwe amakhasimende a-ode azi ukuthi azothola amakhekhe angawajwayele,"  kusho uNksz Mbambo.UChef  Pam Khumalo, uthe amaqanda asebenza kakhulu uma ungumpheki ikakhulukazi uma ubhaka. "Amaqanda siwasebenzisa uma sibhaka,  asiza ekutheni inhlama ikhukhumale kahle, uma sithosa ukuze sigweme  ukuthi amafutha namanzi kungangeni ngaphakathi esidlweni. Sibuye siwasebenzisele ukuthi sinamathelise izithako ekudleni kwethu,"  kuchaza umpheki uKhumalo.Uthe yize iqanda liyisithako sokuqala esithandwa ngabapheki nababhaki kodwa zikhona izinto ongazisebenzisa esikhundleni salo ekhishini.Uthe ungasebenzisa i-apple sauce engenawo ushukela esikhundleni seqanda uma ubhaka ezinye izinhlobo zamakhekhe, ama-muffins nama-brownies.Uthe kwamanye ama-recipe  afana nama-pancakes, ama-muffins nesinkwa, ungasebenzisa ubhanana esikhundleni seqanda.Uthe ungasebenzisa i-yoghurt e-plain ukuze ikhekhe lakho lihlale lintofontofo esikhundleni seqanda.Uthe iqanda libuye lisetshenziselwe ukugcotshwa ku-pie namakhekhe ukuze acwebezele wathi esikhundleni seqanda ungasebenzisa i-silken tofu.Uqhube wathi i-baking soda no-vinegar nako kungasetshenziswa esikhundleni seqanda kwamanye ama-recipe amakhekhe."Kwezinye izitolo ezinkulu akhona ama-recipe athengwayo angafakwa iqanda,"   kusho uNkk Khumalo.UNksz Mbambo, uthe  uma usufuna ukushintshela endleleni yokubhaka ngaphandle kweqanda kudingeka ukuthi uqale uhlole ukuthi ikhekhe lizophuma kahle lifane nse nobujwayele ukulibhaka, okusho ukuthi uzolahlekelwa.Khonamanjalo ikhomishini ebhekele ukuncintisana kwabadayisa izimpahla kuleli, iCompetition Commission, isishayele ihlombe isenzo sezinye izitolo esezikalela amakhasimende inani lamaqanda angalithenga ezitolo. UMnuz Siyabulela Makunga okhulumela le khomishini, uthe ukukalwa kwamaqanda ikhasimende elivumeleke ukuwathenga kuzokwenza ukuthi umkhiqizo okhona wanele bonke abantu, ungathengwa ngabantu kakhulu ngoba benovalo lokuthi ungase uphele nokuyinto eyake yenzeka ngesikhathi kuhlasele iCovid-19.Uthe kodwa lokhu kuzoshaya kuzwele kubathengi ngoba kumele kunyuswe intengo yaamaqanda ngokushesha. NJENGOBA isiqalile isizini yomkhuhlane ongoti bezempilo bakhuthaza ukuthi abantu bawugomele, babonane nodokotela uma kunesidingo.Okunye okunconywa wongoti ukuthi abantu bangasebenzisa izinto ezikhona emakhaya eziqinisa amasosha omzimba okwenza ukuthi abahaqekile basheshe balulame.GingerEsinye sitshalo semvelo esiqinisa amasosha omzimba akwazi ukulwa nomkhuhlane. Okunye okwenziwa i-ginger ukwehlisa ukuvuvukala nokudambisa ubuhlungu bomphimbo kanye nokukhwehlela okuhambisana nomkhuhlane.Vitamin CU-Vitamin C ungesinye isithako semvelo esibalulekile ekuqiniseni amasosha omzimba. Ucwaningo luthole ukuthi ukuthatha u-1 gram kuya kwamabili ka-vitamini C ngosuku kunganciphisa isikhathi somkhuhlane ngo-8% ebantwini abadala kanye no-14% ezinganeni.Izithelo ezino-vitamin C ezisawolintshi, i-kiwi  nama-strawberriers zinothe ngo-vitamin C ongasiza ekutheni uqinise amasosha omzimba.GarlicU-garlic uwumuthi wemvelo ongasiza ekuqiniseni amasosha omzimba futhi ulwa nezifo.Ngokocwaningo olwenziwe i-Journal of Nutrition, ukudla okunalesi sithako kunganciphisa ingozi yokuthola umkhuhlane okungaze kufinyelele ku-63%.Lolu cwaningo luveza ukuthi ukuthatha ama-milligram angu-180 e-allicin, okuyisithako esisebenzayo sika-garlic ngosuku kungasiza ukuvimbela nokwelapha umkhuhlane.ZincI-Zinc iyi-minerali ebalulekile yamasosha omzimba anempilo. Ngokusho kokubuyekeziwe okushicilelwe kwiCochrane of Database of Sytematic Reviews, ukuthatha izithako ze-zinc kunganciphisa ubude nobunzima bomkhuhlane.Ukubuyekeza kwathola ukuthi ukuthatha izithasiselo ze-zinc kungakapheli amahora angu-24 kuqale izimpawu zomkhuhlane kunganciphisa isikhathi sokugula kuze kufike ezinsukwini ezimbili.Amanzi anosawotiUkuhahaza (gargle)  ngamanzi anosawoti kungasiza ekuvimbeleni izifo ezithikameza ukuphefumula. Kungase futhi kwehlise ubungako bezimpawu zamakhaza, ukunciphisa ubuhlungu bomphimbo obuhlungu nokuminyana kwamakhala.Ukuhahaza ngamanzi anosawoti kungakhulula amafinyila, aqukethe amagciwane.umkhuhlane, nezinye izimo zokuphefumula, ukudambisa izinhlungu, ukwehlisa ukuvuvukala.Amafutha aziwa ngama-essential oils Amanye alamafuthai-eucalyptusi-peppermint (i-menthol)Impephoi-thymei-tea treeOSOSAYENSI bakuleli bathi ukuhola ucwaningo oluzobe luhlola amakhambi ahlukene ukuthi angakwazi yini ukuba wumgomo wokuvikela iHIV,  kuyithuba lokuthi baveze ikhono labo.USolwazi Glenda Gray ongumengameli womkhandlu ocwaninga ngezempilo kuleli, iSouth African Medical Research (SAMRC), uthe eminyakeni engu-20  eyedlule, luningi ucwaningo oseluke lwenziwa kuzanywa ukuthola umgomo weHIV kodwa bekungakaze kwenzeke ukuthi luholwe wososayensi base-Afrika,  beluholwa wososayensi base-Europe noma base-America, abase-Afrika bebesuke belekelela.Usho kanjena nje uSolwazi Gray inhlangao yezengculazi emhlabeni, ikhiphe imali engu-R867 million yokuthi ahole ucwaningo oluzobe  luhlanganise izingcithabuchopho kwezempilo zase-Afrika, ezizobe zesekelwe ngezomhlaba wonke, kuhlolwa amakhambi ehlukene khona e-Afrika. Uthe ngale mali kuzohlolwa amakhambi okunenkolelo yokuthi angaba umgomo uma kubheka ukuhlolwa kwawo ema-labolatory, azobe esehlolwa ezilwaneni nakubantu. “Ngiyazi ukuthi enqwabeni yocwaningo oseluke lwenziwa eminyakeni eminingi eyedlule imiphumela isiphoxile  kodwa njengoba ngisho nje belugxile emazweni aphesheya. Manje sekuyithuba lethu singabacwaningi nososayensi base-Afrika, lokuthi sikhule ekucwaningeni. Ulwazi esiluthole emiphumeleni yaphambilini luzosisiza ekutheni sithole indlela engcono yokuthi sibhekana ngqo nengxenye yama-cells okumele siyiqinise, ukuze igciwane lengculazi lingangeni. Imiphumela yaphambilini isikhombisile ukuthi amakhambi aseke ahlolwa, abe nakho ukuvikela okuthize,  yize ebengakwazi ukuvikela ingxenye yama-cells okuyiyona ehlaselwa yiHIV ngokuphelele ngoba ama-cells anezingxenye eziningi. Manje sesiyazi ukuthi ukuze siwine, kuzomele umgomo uqondane nengxenye esiyibiza ngeV1V2, kwi-cell,” kusho uSolwazi Gray.Uthe ukuhlowa komgomo wokuvikela iCovid-19 nakho kubasizile bengososayensi ukuthi baqhamuke nezindlela ezilula zokuhlola futhi ezisheshayo kodwa izindlela abazisebenzise ngesikhathi behlola umgomo weCovid-19 ngeke bazisebenzise zinjengoba zinjalo ngoba igciwane iHIV lihluke kakhulu. “Sinethemba lokuthi siyi-Afrika sizokwazi ukuqhamuka nomgomo ngoba leli gciwane linokwehluka kubantu abahlala emazweni ahlukene. Njengamanje sisesesigabeni sokuthi sihlanganise amathimba azocwaninga. Okungijabulisa kakhulu wukuthi ethimbeni lososayensi abaphambili abayingxenye yalolu cwaningo, baningi abantu besifazane, okusho ukuthi nabo abesifazane bayakhula emkhakheni wokucwaninga,”  kusho uSolwazi Gray.USOLWAZI Abdool Salim Karim ungoti wezifo ezithathelanayo, uthe akubethusanga ukuqhamuka kwegciwane leCovid-19 eselizishintshile i-Omicron, okumenyezelwe ngeledlule ukuthi selikhona ngoba bebevele bazi ukuthi isiwombe sesine singafika negciwane elikhona iDelta noma kube nelinye elisha."Ebesingakwazi ukuthi uma sesifika lesi siwombe sizobanjani kodwa besilandela izinkomba ezenziwa ngososayensi eziye zisize umnyango ukuze ukwazi ukuzilungisela. “Uhulumeni yingakho utshale imali esikhungweni sobuchwepheshe esihlale sicubungula ukuziphatha kwaleli gciwane. Lesi sikhungo sihlale siqaphile sibheka ukuthi leli gciwane lizishintsha kanjani kuqhathaniswa nesikhathi esedlule," kusho yena.USolwazi Karim ubekhuluma esithangamini sabezindaba ebesihlelwe wuMnyango wezeMpilo kuleli, izolo.Uqhube wathi nakuba kusekuningi okungakaziwa ngaleli gciwane njengokuthi ngabe liziphatha kanjani kubantu abasha? Ngabe uhlelo olukhona lokwelapha abanalo kumele lushintshwe yini, nokuthi imigomo ekhona yona iyakwazi yini ukulithena amandla?"Uma sibheka ukuziphatha kwamanye amagciwane phambilini, sibona ukuthi asikabi khona isidingo sokushintsha imithi esilapha ngayo abahaqwe yileli gciwane. “Ngokubona kwethu, imithi esetshenziswayo manje isazoqhubeka isebenze nakulona ngoba siyazi ukuthi noma lingazishintsha, kunzima ukuthi lishintshe amasosha (T-Cells). Sesiyazi ukuthi kumele senzeni, akusafani nasekuqaleni lapho leli gciwane belilisha, singalazi," kusho uSolwazi Karim.Uqhube wathi ngokubona kwakhe, kungenzeka babe baningi abantu abahaqekayo okuzokwenza ukuthi izibhedlela zibe nengcindezi."Esingakusho okwamanje ukuthi abantu abangagomile abagweme ukuhlanganyela nabanye emicimbini engaphakathi," kusho yena.UDkt Michelle Groome wesikhungo esibhekelele izifo ezithelelanayo kuleli, iNational Institute for Commnunicable Diseases (NICD), uthe abakuqaphelayo ukuthi izibalo zabahaqwa yileli gciwane ziyakhula eGauteng, eMpumalanga naseNorth West kodwa iGauteng ihamba phambili."Esikuqaphelayo ukuthi eGuateng abantu abahaqwa yileli gciwane abalaliswa ezibhedlela benyuke kusukela kwabangu-18 ngosuku baya kwabangu-48 esikhathini esingangesonto," kusho yena.UDkt Anban Pillay owudokotela eGauteng uthe okwamanje abantu abaningi abafika kubo basuke benezimpawu zomkhuhlane okujwayele ukuthi kube ukukhwehlela nokujuluka ebusuku."Okwamanje kuba abagomile nabangagomile, abagomile abajwayele ukugula kakhulu," kuchaza uDkt Pillay.UNgqongqoshe wezeMpilo kuleli, uDkt Joe Phaahla, uthe abantu abangethuki okwamanje.KUNGENZEKA ukuthi iNingizimu Afrika isingena esiwombeni sesihlanu sokuhlasela kweCovid-19 kodwa asikabikhona isidingo sokuthi abantu babe novalo yize izibalo zabahaqwa yileli gciwane ngosuku zinyuka ngamandla.Lokhu kushiwo uSolwazi Mosa Moshabela weNyuvesi yaKwaZulu-Natal, ngesikhathi ephawula ngokuthi ngabe sesingenile yini isiwombe sesihlanu sokuhlasela kwaleli gciwane njengoba sibona izibalo zabahaqwa yileli gciwane zinyuka ngamandla.Uthe okwamanje izibalo  ziyanyuka kodwa abantu abangaqali bethuke ngoba abantu abaningi abakadingi ukulaliswa ezibhedlela uma behaqwe ygciwane elifuqwa iBA.4 neBA.5 okungamagciwane azalwe i-Omicron."Okumele sihlale sikulindele ukuthi kungenzeka kube nabantu abazogula isikhathi eside ngenxa yoCovid-19 nakuba bengeke balaliswe ezibhedlela kodwa uma bengabantu abasebenzayo kuzoba nesikhathi sokuthi bangasebenzi ngoba begula," kusho uSolwazi Moshabela.Izinga lokutheleleka kwabantu ngaleli gciwane selenyukele ku-25% izibalo zakamuva ezikhishwe isikhungo esibhekele izifo ezithathelanayo kuleli, iNational Institute for Communicable Diseases (NICD) ziveza ukuthi bangu-5,486  abantu abasha abahaqwe yigciwane okuholele ekutheni isibalo sabahaqwe yilona selokhu lafika lisinyukele ku-3 841 388, bayisikhombisa okubikwe ukuthi libabulele ngesikhathi esifanayo osekuholele ekutheni babe ngu-100,523 abantu eselibabulele. UMoshabela uthe kusemandleni omphakathi ukuthi uzivikele ngokuthi ugome ukuze ungaguli kakhulu uma unegciwane.Usolwazi Francois Venter waseWits University,  uthe ngokubona kwakhe sesingenile isiwombe sesihlanu sokuhlasela kweCovid-19. Uthe lokho ukusho ngoba izibalo eziphezulu zabantu abahaqwe yigciwane zagcina ukuba khona ngoDisemba ukubuya kwazo kusho ukuthi sekungene esinye isiwombe."Okwamanje singasho ukuthi isiwombe sesihlanu sizobe sifuqwa iBA.4 neBA.5,"  kusho yena.USolwazi Tulio de Oliviera, wesikhungo esicwaninga  ngokuzishintsha kwe-Covid-19 iKZN Research Innovation and Sequencing Platform,  uthe ukwenyuka kwezibalo kwakamuva kukhombisa ukuthi isiwombe sokuhlasela esisha kungenzeka sifuqwe igciwane eliphume kwelinye njengoba kwenzeka manje izibalo zenyuswa iBA.4 neBA.5 okungamagciwane azalwa i-Omicron. Uthe okwamanje indlela yokugwema ukusabalala kweCovid-19 kuseyikho ukugoma.“Abantu abaningi bacabanga ukuthi ukungenwa yileli gciwane kwenza uvikeleke ekutheni ngesikhathi esizayo likungene kanti ukuvikeleka okuthola ngoba uke wahaqeka phambilini ngemuva kwezinyanga ezintathu kuyehla, okukubeka ethubeni lokuthi uphinde uhaqeke futhi,”  kusho uSolwazi  Oliviera. Uphiko olubheka izifo eziqubuka ezweni, iNational Institute for Communicable Diseases (NICD) luthi amaphaphu phansi kubantu bakuleli emuva kokuqubuka kohlobo olusha lwe-coronavirus.Uhlobo olusha lubizwa nge-JN.1 kanti kuthiwa ludla lubi e-United States nase-Europe.UDkt Sibongile Walaza we-NICD uthe iSARS-CoV-2 (Covid-19) isekhona kuleli futhi balindele ukuthi ziqhubeke nokuba khona izinhlobo ezintsha.“Okwamanje imininingwane esinayo ayivezi ukuthi kufanele sithuke nge-JN.1. Besingakatholi imibiko eveza ukuthi abantu bangeniswa kakhulu ezibhedlela noma bayashona ngenxa yalolu hlobo olusha. Abantu bakuleli basavikelekile ngoba asiboni ukuthi basengcupheni kulolu hlobo olusha,” kusho uDkt Walaza.Uthe abadala nalabo abanamasosha omzimba angasebenzi kahle kufanele baphuthume bayogoma ngomjovo wokuzivikela (booster).Ubalule ukuthi izimpawu zeJN.1 zizofana nezomkhuhlane ongekho nzima.Ucele abantu ukuthi baqhubeke nenhlanzeko, abale ukuyo ukugeza izandla, ukuzivala uma bethimula noma bekhwehlela nokuhlalela kude kubantu uma ugula.Uthe izimpawu ze-coronavirus entsha zizohluka kumuntu nomuntu ngenxa yesimo sakhe sempilo nokuthi amasosha akhe omzimba anjani.Uthe okwamanje iJN.1 igcwele kakhulu eGauteng naseWestern Cape.NJENGOBA kuyisikhathi samaholidi baningi abathenga izicoficofi ezinoshukela abazithokozisa ngazo. Kepha, ongoti bezempilo baxwayisa ngokuthi ukudla okunoshukela omningi, kungadala izinkinga kwezempilo.Inhlangano egqugquzela ezempilo iHealthy Living Alliance (HEALA), ithi ukukhangiswa kakhulu kwezinto ezinoshukela futhi ezibiza imali encane, kwenza abanye bacabange ukuthi into enoshukela kumele ibe yingxenye yokudla uma bezijabulisa.UMnuz Nzama Mbalati weHEALA, uthe kujwayelekile ukuthi abantu benze izidlo ezinoshukela nemikhiqizo egayiwe uma benemicimbi noma behlangene ndawonye. Wathi lokhu kudla kuvamisile ukudala izinkinga kwezempilo ngokuhamba kwesikhathi futhi abanye bagcina bengasakwazi ukukugwema ukuzidla."Ngeshwa lokhu kudla kutholakala kalula futhi akubizi kakhulu kodwa umonakalo okuwenzayo emzimbeni mkhulu. Abantu abajwayele ukudla into enoshukela omningi negayiwe bavame ukuba nezifo ezinjengesikashukela, esenhliziyo, ukukhuluphala ngokweqile ikakhulu kubantu abantulayo,” kuchaza uMbalati.Uqhube wathi abakhiqizi bezinto ezigayiwe bayazazi izikhathi ezibasebenzelayo zokudayisa kanti esinye ngesamaholidi kaDisemba."Le mikhiqizo inemakethe ethile esuke yenzelwe yona okujwayele ukuthi kube ngabantu abasha. Lokhu kwenzelwa ukuthi bayijwayele bese begcina behluleka ukungayithengi ngaleyo ndlela umkhiqizo uhlale unabathengi. Amaswidi namabhisikidi anoshukela kwenza ukuthi kube nzima ukungawadli," kuchaza uMbalati.Uthe okunye okuyinkinga ngemikhiqizo enoshukela ukuthi eminye ibhalwe ukuthi inamafutha amancane nama-protein amaningi."Okunye okubhalwe kule mikhiqizo kuyadukisa ngoba umthetho awuqinile ekutheni kubhekwe ukuthi abakubhalile kuyikho yini. Ungathathwa yinto ebhalwe ngaphandle kepha kungenzeka ukuthi okubhalwe kuyo akulona iqiniso. “Into okumele uyibheke uma ufuna ukwazi ukuthi umkhiqizo unaziphi izakhamzimba nemisoco (nutrition), qaphela izakhamzimba hhayi okubhalwe ngamagama amakhulu ngoba kungenzeka ukuthi ngenye yezindlela ezisetshenzisiwe zokuheha amakhasimende," kweluleka uMbalati.Uqhube wathi uma ufuna ukuba nesiqiniseko sokuthi udla ukudla okunoshukela ophansi, yidla okunezithelo. Wathi iziphuzo ezihlwahlwazayo ngezinye zezinto okumele abantu bazame ukuzigwema.IKOMITI lezempilo ePhalamende lithi umthetho sivivinywa iTobacco Products and Electronic Delivery Systems Control Bill awenzelwe ukuvimbela abantu ukuthi babheme kodwa wenzelwe ukubavikela  kulawulwe nokukhangiswa kukagwayi.UNkk Thenjiwe Kibi  owusihlalo wekomiti osabambile, uthe lo mthethosivivinywa,  olawula ukusetshenziswa kukagwayi wenzelwa ukuthi uhambisane nomthetho iFramework Convention and repeal the Tobacco Control Act of 1993 (Act No. 83 of 1993) oshaywe inhlangano yezempilo emhlabeni ukuze kuvikelwe abantu engozini kagwayi.Uguquko oluhlongozwayo kulo mthethosivivinywa, ukuthi kube nezindawo zomphakathi ezisendlini kanye nezindawo ezithile ezingaphandle ezizoqokwa okuzokwaziwa ukuthi akubhenyelwa kuzo ngokuphelele (100% smoke free)-Ukungavunyelwa kokudayiswa kukagwayi ngemishini ewubuchwepheshe besimanje, ukuthi iphakethe likagwayi lingabhalwa lutho olungukukhangisa ngaphandle, libe nezixwayiso zezempilo nezithombe ezikhombisa umonakalo odalwa ugwayi emzimbeni wakho-Ukunqatshelwa kwabadayisa ugwayi ukuthi bawubeke obala lapho uzobonwa khona (display)-Ukulawulwa  kwezinye izindlela zokubhema kusetshenziswa amathuluzi asebenzisa ugesi lapho ababhemayo behogela i-nicotine noma besebenzisa la mathuluzi kodwa abakubhemayo kungenayo i- inicotine.Usho kanjena nje uNkk Kibi  inhlangano yezempilo emhlabeni, iWorld Health Organisation (WHO), isanda kumemezela  ukuthi kwehlile ukubhenywa kukagwayi ngabantu abadala emhlabeni. Ithe ngasekupheleni konyaka odlule ucwaningo elwenzile luveze ukuthi umuntu omdala oyedwa kwabahlanu ubhema ugwayi okuyisibalo esehlelile uma siqhathaniswa nesango-2000,  lapho umuntu oyedwa kwabathathu wayebhema ugwayi.UDkt  Ruediger Krech, owumqondisi wophiko olubhekele ukugqugquzelwa kokulandela izinto eziyimpilo kwiWHO, uthe ucwaningo lwakamuva lukhombisa ukuthi amazwe angu-150 akwazile ukunciphisa ukubhenywa kukagcwayi emazweni awo ngempumelelo.UDkt Ruediger uthe nakuba ukhona umehluko obonakalayo emhlabeni wonke kodwa abakhiqizi bakagwayi basaqhubeka nokushaya indiva imigomo yezempilo ehambisana nogwayi." Uma umkhakha wezempilo usucabanga ukuthi uwinile, abakhiqizi bakagwayi baqhamuka namanye amaqhinga okukhohlisa abezempilo,  babe beqhubeka bedayisa imikhiqizo yabo enezithako ezibulalayo. Nakuba izibalo zehla kancane ngokuhamba kweminyaka, okusinika ithemba lokuthi umhlaba uzofinyelela esibalweni ozibeleke sona sokuthi wehlise ukubhenywa kukagwayi ngo-25% ngo-2025, ngoba wehlulekile ukwehlisa ukubhenywa kukagwayi ngo-30%  ngo-2010. Amazwe angu-56 kuphela emhlabeni wonke okubukeka ezofinyelela kulo mgomo, okuyisibalo esehle ngamazwe  amane kusukela embikweni  wokugcina obuwenziwe ngo-2021," kusho uDkt Ruediger.Uqhube wathi nakuba kunokwehla okubonakala kubantu abadala, ucwaningo luveza ukuthi  isibalo sentsha eneminyaka engu-13 kuya ku15 ababhema ugwayi nemikhiqizo ene-nicotine siyenyuka emazweni amaningi." Ukuze kuvikelwe izizukulwane  ezizayo nokuqinisekisa ukuthi ukubhenywa kukagwayi kuyaqhubeka kuncipha, i-WHO izomemezela ukuthi kube nooSuku Lomhlaba lokungawubhemi ugwayi nonyaka ukuze kuvikelwe izingane," kusho uDkt  Ruediger.UCWANINGO ludalula ukuthi sinciphile isibalo sabantu abahaqwe yisandulela ngculazi kuleli. Udalulwe izolo umbiko wocwaningo iSouth African National HIV Prevalence, Incidence, and Behaviour survey VI (SABSSM VI), olwenziwe yisikhungo esenza ucwaningo olwehlukene, iHuman Science Research Council (HSRC).Imiphumela yocwaningo isuselwe olwazini olutholakale phakathi kukaJanuwari 2022, no-Ephreli nonyaka, kanti ephelele ilindeleke ukuthi idalulwe ngonyaka ozayo.Ngolwesithupha lolu cwaningo lweSABSSM VI, olwenziwe kuleli kanti belubheka indlela abantu abaziphatha ngayo nokuthi inamthelelela muni ekusabalaleni kweHIV, ukwelashwa kwayo, nokunqandwa kwayo. USolwazi Khangelani Zuma, wesikhungo iHSRC, obethula imiphumela yocwaningo izolo, uthe isibalo sabahaqwe yigciwane uma siqhathaniswa nocwaningo lwango-2017, sehlele  ku-12.7% (7.8 million) sisuka ku-14.0% (7.9 million)."Lokhu kudalwa yizizathu eziningi okungaba ukuthi ukwehla kwesibalo sabahaqwa yigciwane, ukwehla kwesibalo sezingane ezizalwa zinaleli gciwane, ukushona kwabanegciwane bebulawa yilo, ukushona kwabanaleli gciwane ngenxa yokuthi sebebadala bengabulawa yilona kepha ngezinye izifo ezihambisana nokuthi sebebedala," kuchaza uSolwazi Zuma.Uqhube wathi ucwaningo luka-2022 lukhombisa ukuthi iNingizimu Afrika, inenqubekela phambili enkulu mayelana namasu okulwa negciwane,  aziwa nge-95-95-95.Inhloso yohlelo wukuthi ngo-2025, u-95% wabantu abaneHIV babe sebezazi ngesimo sabo seHIV, u-95% wabasaziyo isimo sabo, bathole ukwelashwa ngemishanguzo yokudambisa igciwane ama-ARV,  u-95% wabadla imishanguzo yokwelapha kumele emzimbeni yabo libe selicindezelekile igciwane futhi lingasabonakali.Umbiko wocwaningo uveza ukuthi abantu abaneminyaka engu-15 kuyangaphezulu abaphila neHIV eNingizimu Afrika ngo-2022, u-90% wabo  ubususazi isimo sabo seHIV, u-91% wabasaziyo isimo sabo seHIV bese bedla imishanguzo, u-94% wabadla imishanguzo kutholakala ukuthi isicindezelekile iHIV egazini labo."Lokhu kuwukuthuthuka uma kuqhathaniswa nokwatholwa ucwaningo luka-2017, lapho i-UNAIDS yayihlose ukuthola u90-90-90 kodwa iNingizimu Afrika, yafinyelela ku-85% -71% -87%. Ushintsho olukhulu ludalwe ukushintshwa kwemigomo ngo-2016, yathi umuntu otholakale ukuthi uneHIV akaqale imishanguzo kungakhathalekile ukuthi iCD4 Count yakhe ingakanani kanti phambilini abanegciwane bebeqala ukudla imishanguzo uma iCD4 Count yabo ingu-500," kuchaza uZuma.Ngokwalolu cwaningo abesifazane abathe ukukhula bayidla kangcono imishanguzo uma beqhathaniswa namadoda, njengoba u-83 % wabesifazane usunegciwane elicindezelekile kanti wu-79% wamadoda adla imishanguzo anegciwane elicindezelekile kuwo.  Liphansi izinga kwabesifazane abasebancane (15-24)  ngoba u70% wabadla imishanguzo,  unegciwane elicindezelekile emizimbeni yabo.Okunye okuvezwe wucwaningo ukuthi uhhafu wabesilisa abaneminyaka ewu-15 kuya ku-24 basokile, ngo-2017 kwakungu-43% wabanale minyaka ababesokile.Okunye wukuthi izifundazwe  okuyiKwaZulu-Natal, yiMpumalanga, neFree State, zisahamba phambili ngokuba nabantu abaningi abanegciwane futhi kwehlile ukusetshenziswa kwamakhondomu.UDkt Thembi Xulu, womkhandlu obhekele ezengculazi kuleli, uthe kuyajabulisa ukuthi ikhona inqubekela phambi kodwa lokho akusho ukuthi impi isinqotshiwe."Kuyakhathaza ukuthi abantu abasha abadla imishanguzo, kalicindezekile kubona igciwane, amakhondomu nawo abawasebenzisi kakhulu,“ kukhononda uDkt Xulu. Inhloko yoMnyango wezeMpilo kuleli, uDkt Sandile Buthelezi, ithe bayawemukela umbiko futhi basazowufunda kahle bese bephendula ngokuthi balungise imigomo ethile elawula ukwelashwa kwegciwane kuleli.ISIFO sabantu besifazane esixina isibeletho nokuya esikhathini kwabo i-endometriosis, siyimbangela yezinkinga zenzalo kwabangu-50% kuleli.Inhlangano yezempilo emhlabeni, iWorld Health Organisation (WHO), ithi u-10% wabantu besifazane ophathwa yilesi sifo uze udinge ukuthi welashwe.ENingizimu Afrika lesi sifo singezinye zezifo ezinganakiwe kangako ngenxa yokuthi izinsiza zokusihlonza nokuselapha ziyabiza, nokuthi  kuleli lo mkhakha awukathuthuki kahle.UDkt Abri de Bruin owungoti walesi sifo eGenesis Reproductive Center neMediclinic eseKloof, uthe imikhankaso yokuqwashisa ngokusabalala kwe-endometriosis ibalulekile, ukuze abesifazane bajwayele ukuzihlola ukuthi umgudu wenzalo usesimweni esiyiso ukuze kunqandeke lesi sifo esibonakala sanda kule minyaka.I-Endometriosis yisimo lapho ama-cells akha ulwelwesi lwesibeletho ekhula ngaphandle kwesibeletho. Izimpawu ze-endometriosis ziyahlukahlukana kodwa ngokuvamile ziholela ekutheni kube buhlungu uma owesifazane esezinsukwini zakhe ubuhlungu bamanyonga obungapheli nobuhlungu uma beya ocansini.“I-Endometriosis idlange kakhulu manje kunaseminyakeni engu-20 edlule futhi iya ngokuya idlanga kwabesifazane abasebasha. Ochwepheshe bathi lokhu kwenyuka kwezibalo zabesifazane abahlaselwa yiyo zidalwa ukuthi iningi labesifazane liba nokhwantalala nengcindezi namahomoni atholakala ekudleni esikudlayo," kusho uDkt de Bruin.UDkt Kamlanathan Subrayen, owungoti walesi sifo esibhedlela iLenmed Ethekwini Hospital and Heart Centre, eThekwini, uthe: "Akekho umuntu esingeke simphathe lesi sifo ngoba kuthiwa usemncane noma imuphi umuntu wesifazane singamhlasela," kusho uDkt Subrayen.Uthe okubalulekile ukuhlolwa nokwelashwa kusenesikhathi, wathi izimpawu zalesi sifo zingaqala ukubonakala ngesikhathi owesifazane eqala ukuya esikhathini."Kwesinye isikhathi kuye kudingeke ukuthi sikhishwe isibeletho yize nakho kungayilaphi i-endometriosis kodwa kwenza ukuthi umuntu wesifazane angayi ezinsukwini zakhe okunciphisa ubuhlungu. Kunciphe nesidingo sokuhlinzwa kuphindelelwa," kuphetha uSubrayen.BABALELWA ku-4 million abantu abadala bakuleli abanesifo sikashukela kuleli ngokwezibalo ezintsha ezikhishwe yi-International Diabetes Federation (IDF) ngeSonto ngengoba kuwusuku lokuqwashisa ngesifo sikashukela emhlabeni, iWorld Diabetes Day.Ngokwalesi sibalo kusho ukuthi kubantu abadala abayisishiyagalolunye oyedwa unesifo sikashukela.Okushayisa ngovalo ngalezi zibalo ukuthi kuthiwa uhhafu walabo bantu awazi ukuthi uphila nalesi sifo. Lezi zibalo ziphinde ziveze ukuthi kubantu abathathu bakuleli oyedwa kunamathuba amaningi okuthi angenwe u-type2 ngoba iiglucose egazini lakhe ayikho esimeni okumele ngabe ikuso okubabeka engcupheni yalesi sifo.Ngokwezibalo ze-IDF bangu-537 million abantu abadala abaphila nalesi sifo emhlabeni wonke, okusho ukuthi isibalo sabanalesi sifo senyuke ngo-16% (74)  uma siqhathaniswa nezibalo zayo ezikhiphe ngo-2019.Lezi zibalo zakamuva zikhomba ukuthi iNingizumu Afrika ihamba phambili uma iqhathaniswa namanye amazwe ase- e-Afrika ngokwanda kwalesi sifo njengoba lezi zibalo zikhomba ukuthi izinga lokwanda kwalesi sifo kuleli  lingu- 11.3% .Lesi sifo silawulwa ngomjovo owaziwa nge-insulin kanti kulo nyaka kuphela iminyaka engu-100 wasungulwa lo mjovo.Akhona namaphilisi aphuzwa abantu abanaso.Ngokwalolu cwaningo izizathu ezenza ukuthi senyuke isibalo sabahlaselwa isifo sikashukela kuleli, ukufudukela emadolobheni kwabantu abaningi, ukungazivocavoci noma ukwenza imisebenzi enyakazisa umzimba kubantu okuholela ekutheni bakhuluphale ngokweqile okubabeka engcupheni yokungenwa yilesi sifo.UDkt Patrick Ngassa Piotie obekhuluma ngesikhathi kunengqungquthela yeSouth African Diabetes Summit yokuqala, ebihlelwe iNyuvesi yasePretoria, ngempelasonto uthe isifo sikashukela singesinye sezifo ezingamahlalakhona esibeka abantu engcupheni yokuthi bashone uma behlaselwa yiCovid-19.“Sithathe inqumo sokuthi kube khona esikwenzayo ngale nkinga esiyibona ikhula kuleli. INingizimu Afrika ayikulungele ukubhekana nenselelo yesinye isifo esingalawuleki njengoba kwenzekile ngesikhathi kufika iCovid-19 kuleli, kusho uDkt Piotie.Inhlangano yezeMpilo emhlabeni, iWorld Health Organisation(WHO) ithi ukwanda kwalesi sifo kudalwa ukufudukela emadolobheni kwabantu abaningi okuholela ekutheni bashintshe ukudla abebekudla besahlala emakhaya. NgokweWHO uma abantu sebefudukele emadolobheni badla ukudla okubakhuluphalisayo bese beba sengcupheni yokungenwa yizifo kuzo okubalwa nesifo sikashukela.Ungoti ohlonza aphinde elaphe izifo ezidalwa ukungasebenzi kahle kwama-hormones kuzo okubalwa nesifo sikashukela i- endocrinologist, uDkt  Zane Stevens, uthe abantu abaningi bayavilapha ukuzivocavoca noma ukwenza imisebenzi eyenza ukuthi banyakazise umzimba, ngaphezu kwalokho baphuza iziphuzo ezihlohlozayo nokudla okunama-carbohydrates okwenza ukuthi impilo yabo ingabi yinhle.Uthe bancoma ukuthi abantu badle ukudla okunamafutha amancane, okusanhlamvu, izithelo nemifino. Uma befaka amafutha ekudleni bafake amafutha angeke abadalele izifo njenge-olive oil, amakinati  bagweme ukudla okugayiwe okwaziwa nge-processed food.UPoiter uthe kule ngqungquthela bakhethe ukuthi kube khona abantu abanalesi sifo ukuze kube yibo abakhulumayo ngokuthi bazinakekela kanjani uma sebenalesi sifo wathi banethemba lokuthi lokho kuzobasiza ekutheni bacwaninge kabanzi ngaso.KUSUKELA ngonyaka ophelile ngilokhu ngiqaphela ukwenza kwezinso ezifweni ezehlukene, kuhlanganisa nobuhlungu obukubamba umzimba wonke kusukela onweleni kuya ozwaneni. Kunesimo esibuhlungu engicabanga ukuthi baningi abafowethu abakwezempilo asebeke basiqaphele. Ngikhuluma ngokuyohlola ukusebenza kwazo izinso, uzithole zingenankinga ngokwegazi kodwa kuthi uma usuphinda uhlola igazi engakapheli amasonto ayisithupha, uthole imiphumela esikukhomba ngokushesha ithi izinso kazisasebenzi mpela, wena sekumele uhluzelwe igazi ngemishini, kungenjalo igade leli labaphilayo uzolishiya. Yini le esiyenzekile kulesi sikhashana ugcine ukuhlolwa izinso ngokuthatha  igazi?  Kungabe ukuhlolwa ukusebenza komzimba ngokuthatha igazi kumele sikwethembe kangakanani, uma imiphumela inje? Akufanele yini  abezempilo babukele ukusiqala kabusha isimo?Yimibuzo lena okufanele abezempilo futhi nawe uyisiguli nizibuze yona, ifuna izimpendulo ezineqiniso ngokuphelele.Evikini elidlule isiguli esisesincane esingakafiki naseminyakeni engu-40 sibe nesimo esifuze lesi. Uhlolile izinso ngokuthathwa igazi liyoxilongwa esikhungweni esiqondene – imiphumela yaba mihle kakhulu. Kodwa kuthe sekubhekwa izinso ezinyangeni ezingafikile kwezimbili, imiphumela ibisithi azisasebenzi mpelampela izinso. Ubesevuvukele emzimbeni, esephalaza, ephelelwa ngamandla, isimo sesisibi kakhulu. Kwathi sekubhekwa isimo sokusebenza kwezinso, kwatholwa isibalo esikhombisa ukuhluza kwazo sekusesihlanwini kuphela. Yimiphumela eshaqisayo lena: ngabe kwenzekani? Isiguli sidle ushevu? Noma kuguquke imishanguzo yavele yangazwana nomzimba waso, mhlawumbe amasosha omzimba avele aphendukele umzimba aqobaqobe izinso?Izinso zinemisebenzi emibili ehamba phambili: ukubhalansa okusamaswayi egazini nasemizimbeni yethu, okugcina umzimba uhlanzekile ngokukhuculula udoti ukhishelwe ngaphandle. Ukudembesela noma ukufeyila kwezinso kuholela ekutheni umzimba uqoqelane udoti uze ube yinqwatshana. Ukunqwabelana kwalezi zinqwatshana kuholele ebuhlungwini bendawana leyo ethintekayo emzimbeni.Amaqoqwana ngamaqoqo emzimbeni agcina esedale ubuhlungu kuleyo ndawo ethintekayo. Izinga lobuhlungu lincika ekuthini likuyiphi indawo iqoqo futhi lisondelene naziphi izindawo. Isibonelo: uma iqoqo lokusadoti lizoba seduze nemizwa ethile, ubuhlungu buzokwanda bube bukhulu kuye nangokuthi ubuyini umsebenzi wesicubu nomuzwa loyo; wena usuyozwa ngokunkenketha obungakuvusa ngisho ucambalele. Lezi zinhlungu ziyakwazi ukunombela edolweni, ziliqaqele idolo emacaleni amabili, ubuhlungu bujule buye phakathi nedolo nangemuva emfasankomo, emahlombe ikakhulu lapho kuhlangana khona amathambo lawa enza ihlombe, ubuhlungu obuba sesiphangeni ezansi nasenhla naso, izinhlungu eziba sezigabeni ezahlukene zentamo. Kokunye zigcina sezenze ikhanda namehlo kube buhlungu, ubuhlungu obukubamba phakathi nengxenye engenhla yengalo buzwakale buzikile ngokushona nezicubu. Kokunye buze bufike endololwaneni, iminwe nayo ayisali kulezi zinhlungu kwabanye kuze kube nokuvuvuka okuqinile kuyo uqobo.Asikwazi ukukhohlwa yiminjunju eba semvilaphini uma izinso sezibheda. Abantu asebake bahlelwa yilobu buhlungu bayokuxoxela ukuthi kuba nzima nokuma kodwa lokhu. Ngalesi sizathu kunabantu asebehamba ngenqola yokukhubazeka ngenxa yalobu buhlungu. Baningi abantu abakhala ngobuhlungu ezithweni kuze kuyofika ngaphezu kwezinyawo. Ubuhlungu bezitho abubekezeleleki, abanye behluleka nokunyathela.Empeleni izinso zenza umzimba ikakhulu izicubu kuhlanganisa nemisipha kube nenkwantshu, amajaqamba, ubuhlungu obugwazayo nobunkenkethayo umzimba uvele ukhathale kulezo zinhlungu.Okukhulu wukuthi uma sewunezinso eseziqhuga, kumele uzelaphe ngokushesha. Abantu bakithi kulapho abafeyila khona; ekusukumeleni ukwelapha. Mangikubeke ngingakuhloniphisi ukuthi uma unquma ukungazelaphi izinso, okuzolandela wukuvuvukala, ukhathale, uphalaze, uphelelwe yigazi, umzimba ushintshe ibala ugqunqe, uhlale ukhathele; ugcine ngokuwushiya umhlaba omagade.Kuyazicacela ukuthi isifo umhlume sizobhebhetheka siye phambili uma izinso zingasasebenzi seziqhuga. Masingazibuzi ukuthi yini indaba induku yakho iwe kangaka, ingafuni ukuvuka, inciphe kunezinye, isheshe kangaka ukudedela: impendulo isekutheni umhlume okumuntu onezinso eseziqhuga isimo sokugula sidlondlobala kakhulu, kuthathe isikhathi eside ukuselapha.Masizisukumele izinso, ziyingozi, asizelaphe.MpilondeUMNYANGO wezeMpilo ucela abantu abake basondelena nabantu abanopokisi wezinkawu, i-monkeypox (mpox) ukuthi bavakashele ezikhungweni zezempilo.Lokhu kulandela ukuthi isikhungo esibhekelele izifo ezithathelanayo i-National Institute of Communicable Diseases i-NICD, iqinisekise ezinye izigameko ezimbili  zeziguli ezinalesi sifo esibhedlela, i-Addington Hospital ne-Netcare St Augutine eThekwini muva nje.Ngokwesitatimende soMnyango wezeMpilo izigameko ezimbili zakamuva zihlobene nesigameko sokuqala e-Addington phambilini.Umnyango uthi kubalulekile ukuthi abantu beze ezikhungweni zezempilo ukuze kunqandwe ukusabalala kwalesi sifo KwaZulu-Natal.Isibalo sabantu asebeqinisekisiwe ukuthi banaso sesifinyelele kwabane, abathathu KwaZulu-Natal noyedwa eGauteng.Zonke iziguli ngabesilisa baseNingizimu Afrika abeminyaka eko-30.Umnyango uthe igciwane lidluliselana ngokusondelelana, ukuthintana ocansini, ukuhlangana koketshezi lomzimba, okungaba amaconsi oketshezi aphuma uma uphefumula kanye nokusebenzisa izinto ezike zasetshenziswa onalesi sifo zokulala namathawula.Ngokuvamile umnyango, uthe kuthatha izinsuku eziyisithupha kuya kwezingu-13 ukuthi i-monkeypox ibonakale."Abezempilo bathembele ekuhlolweni nasekubambisaneni neziguli ukuze kutholakale abake bathintana neziguli osekuqinisekiwe ukuthi zinazo. Uma singabathola ngokushesha abake bathintana nalezi ziguli kuzokwenza ukuthi isifo singaqhubeki nokusabalala," kusho isitatimende.Siqhuba sithi umnyango ngokubambisana nabo bonke ababambe iqhaza basiqaphile isifo futhi bayaxhumana nomphakathi.Ngokwesitatimende, ukucwaswa kwabanalesi sifo kungaholela ekutheni abazisolayo ukuthi banaso bangasukumi ngokushesha ngoba besaba ukucwaswa.Izimpawu ezijwayelekile ze-monkeypox kubalwa ukuqubuka, okungase kuhlale amasonto amabili kuya kwamane, umkhuhlane, ikhanda elibuhlungu, ubuhlungu bemisipha, ubuhlungu beqolo, ukuphelelwa ngamandla nokuvuvukala kwezindlala.“Amaqhuqhuva abukeka njengamabhamuza noma izilonda asebusweni, ezintendeni zezandla, esifubeni, ezinyaweni, esithweni sangasese angase achaze ukuthi unalesi sifo,"  kusho umnyango esitatimendeni.ZIYAQONGA izibalo zabahaqwa yiCovid-19 kuleli njengoba kuvele ukuthi ngosuku bangu-4 236 abangenwe yileli gciwane. Uma kuqhathaniswa nangoLwesihlanu babe ngu-3 332, abatholakale benegciwane ngosuku olulodwa. Lokhu kukhomba ukuthi izibalo ziyenyuka zinsuku zonke kuleli zabatheleleka ngegciwane.Ngokusho kukaNgqongqoshe wezeMpilo kuleli uDkt Zweli Mkhize,  bangu-1 635 465 abakuleli abatholakale benegciwane. Abashonile ngenxa yegciwane ngoMgqibelo kutholakale ukuthi bangu-53, eGauteng babengu-27, Free State 17, babehlanu KwaZulu-Natal, kanti bathathu eWestern Cape 3, bese eba yedwa e-Eastern Cape. Abekho okubikwe ukuthi bashonile eLimpopo, Mpumalanga, North West nase- Northern Cape. Lokhu kusho ukuthi abantu asebeshonile kuleli bangu-55 802. Abasindile bangu:1  539 395, okusho ukuthi bami ku:94.2%. Abantu asebehloliwe selokhu kwabheduka igciwane bangu: 11 354 930. Khonamanjalo ucwaningo olwenziwe i-African Covid-19 Critical Care Outcomes Study (Acccos), luveza ukuthi emazweni angu-10 ase-Afrika, okubalwa nelakuleli siphezulu isibalo sabafayo ngenxa yaleli gciwane. Lolu cwaningo olwenziwe kubantu abadala abangu-3 140, phakathi kukaMeyi noDisemba nyakenye, luveza ukuthi siphezulu isibalo sabafayo uma sebengeniswe emagunjini abagula kakhulu ngenxa yegciwane. Luthole ukuthi uhhafu weziguli zishona ngaphandle kokunikekwa i-oxygen. Ucwaningo luthole nokuthi labo abanoshukela mancane kakhulu amathuba okusinda. UCWANINGO lwakamuva luveza ukuthi ukushintsha kwesimo sezulu kuhambisana nokunyuka kwezinkinga zezifo zengqondo, kwazise abantu bachitha isikhathi esiningi bezivalele.UNkk Sandy Lewis, ofundisa ngezifo zengqondo eNetcare, uveze ukuthi abacwaningi bathi uma kushintsha inkathi yonyaka nezingqondo ziyashintsha indlela ezisebenza ngayo.“Ebusika ilanga liphuma amahora ambalwa, bese labo abanezifo zengqondo bezithola bengahlalisekile (kahle) uma ilanga selishonile. Njalo uma kushintsha inkathi yonyaka abanezifo zengqondo bashintsha indlela ababhekana ngayo nempilo,” kusho uNkk Lewis.Uthe kubalulekile ukuthi abantu bangakuthathi kancane ukungazizwa kahle uma kushintsha inkathi yonyaka ngoba kwesinye isikhathi kungasho ukuthi badinga usizo lodokotela.Uveze ukuthi kubalulekile ukuthi abanezifo zengqondo bazinakekele kakhulu uma kushintsha inkathi yonyaka, bangazitsheli nje ukuthi bakhathazwe wukungena kobusika ngoba ingqondo yabo isuke ibatshela ukuthi mabashintshe okuthile.Ubalule ukuthi abanezifo zengqondo bakhathala kalula uma sekufanele bashintshe indlela abaphila ngayo ngenxa yokuthi kusebusika.Wenze isibonelo sokuthi ebusika abantu abasitholi isikhathi esanele sokuzivocavoca ngenxa yokuthi kuyashesha ukuhlwa.Lokhu kuba yinkinga kumuntu ojwayele ukuzivocavoca ukuze angacabangi kakhulu ngezinto ezithile noma ozivocavoca ukuze ingqondo yakhe ihlale iphapheme.Kwabanye ukuhlwa kusho ukuthi kufanele basheshe babuyele emakhaya bayohlala bodwa njengoba abangani noma labo abasebenza nabo basuke sebebuyele emakhaya.Ugqugquzele abantu ukuthi bazazi izimo zabo sengqondo futhi bakhulume uma bezizwa bephatheke kabi ngaso sonke isikhathi.Lokhu uthe kuzobasiza ukuthi bafune usizo olufanele kungakahambi isikhathi.Labo abasabayo ukukhuluma nabangani noma abasaba ukuhlulelwa ngabaseduze kwabo bangashayela iSouth African Depression and Anxiety Group (Sadag) ku-0800 205 026. Iyatholakala nakwiWhatsapp ethi 087 163 20 30.OWESIFAZANE osemncane usebusiswe ngezingane eziyisishagalolunye ngesikhathi. UNksz Halima Cisse (25) waseMali ubelethe lezi zingane eziyisishagalolunye esibhedlela saseMorocco nokubikwa ukuthi zonke ziwumqemane. Ubelethela eMorocco kulandela ukuthi umnyango wezeMpilo waseMali ngoMashi umenzele izinhlelo ezisezingeni eliphezulu njengoba bekuvele kulindeleke athole izingane eziningi.Odokotela kubikwa ukuthi bebeqagula ukuthi uzothola izingane eziyisikhombisa kanti kunezinye ezimbili ebebengaziboni nokwenze zaba yisishagalolunye. Okhulumela umnyango wezeMpilo eMorocco uRachid Koudhari yize bebengenalwazi lokuthi zizoba ziningi kangaka kodwa bayakuqinisekisa ukuthi ziphile saka lezi zingane okungama ntombazane amahlanu nezinsizwa ezine. Bakuvezile nokuthi akazange akwazi ukuzibelethela nokwenze wateta ngomthungo. INHLANGANO yakuleli engenzi nzuzo  iCheck Know Prevent (CKP) isungule ibhodisi onemininingwane efundisa abesifazane ngokuthi bazihlola kanjani umdlavuza webele.Lolu hlobo lukabhodisi olunendwangu ethambile ngaphakathi  lulungele ukugqokwa abesifazane abaphuma ukuyohlinzwa futhi nabazivocavocayo bangawugqoka ngoba wakhiwe wakwazi ukubamba kahle inyama ngaphansi kwamakhwapha kodwa ungashiyi omaka nezibazi ezimbi emzimbeni. UNkk Jenny De Oliveira, umsunguli wale nhlangano, uthe lolu hlobo lukabhodisi lunombhalo ngaphakathi okhumbuza abesifazane ukuthi kubaluleke kangakanani ukuthi ugqoke ubhodisi okulingana kahle ongakumpintshi nokuthi uzihlole njalo ukuthi awunazo yini izimpawu zomdlavuza webele obulala abesifazane abaningi emhlabeni." Ulwazi olukhona luveza ukuthi abantu abaningi okuye kutholakale ukuthi banomdlavuza bafika ezikhungweni zezempilo umdlavuza ususabalele, ngibone ukuthi uma umyalezo wokuthi uzihlola kanjani ungabhalwa kubhodisi okuyinto abesifazane abaningi abayigqokayo sizokwazi nathi ukuphonsa esivivaneni sokulwa nalesi sifo,"  kusho yena.Umqingo okubhalwa kuwo ukuthi bangakanani abahlaselwa ilesi sifo iNational Cancer Registry yakuleli ka-2017 uveza ukuthi kubantu besifazane abangu-26 oyedwa usengcupheni yokuhlaselwa umdlavuza webele.Olunye ulwazi olukhona ngalesi sifo ukuthi u70% weziguli ezinomdlavuza webele wasizwa ukuhlale uzithinta ibele ukuze uthole ukuthi kunokuthile okungajwayelekile ebeleni, uma sekuhlolwa kwatholakala ukuthi unomdlavuza webele.Ngokwalo mqingo uma kutholwe ukuthi unalo mdlavuza   usasesigabeni 0  amathuba okuthi welapheke angu-100%.Le nhlangano  ithe ngenxa yalolu lwazi olutholakala kwiNational Cancer Registry  ibone kukuhle ukuthi yenze ubhodisi obhalwe ukuthi uzihlola kanjani nokuthi uya esikhungweni sezempilo uma uthe uyathinta wezwani ebeleni.Ithi ikwenza lokhu ukuze kugwenywe ukushona kwabantu besifazane obekungamele bashone ngenxa yokuthi bafike ezikhungweni zezempilo umdlavuza ususabalele kakhulu egazini.“Sithole ukuthi kukhona abantu besifazane abangenalo ulwazi lokuthi bangazihlola kanjani ukuthi abanawo yini umdlavuza. Sabe sesibona ukuthi kule nyanga okungeyokuqwashisa ngomdlavuza webele, asenze ubhodisi ozofundisa ngezinto ezibalulekile,  ukuthi kumele ugqoke ubhodisi okulinganayo nokuthi uzihlola kanjani ngokuzithinta wena ibele ekhaya,"  kusho i-website yale nhlangano.Labo bhodisi badayiswa nge-internet kwi-website yale nhlangano, umunye ubiza uR399.Le nhlangano ithe kobhodisi abahlanu abathengwe kule nyanga, imali yowodwa izonikela ngayo ngokuthi ithenge owodwa ozonikezwa umfundi ofunda uGrade-11 noma uGrade-12 owudingayo.UKUPHUZA ngokweqile nokuya ocansini olungavikelekile, yizinto ezihamba phambili kweziyingozi ezingakubeka engcupheni yokuthola izifo kuleli.Lokhu kuvezwe muva nje, wucwaningo olwenziwe yisikhungo, iSouth African Medical Research Council (SAMRC). Lolu cwaningo luveza ukuthi izifo eziningi ezihlasela abantu ziyamaniswa nosikompilo abazikhethele lona.USolwazi Debbie Bradshaw wophiko olucwaninga ngezifo kulesi sikhungo, uthe ucwaningo lwakamuva luveza ukuthi esikhathini esiningi, uma kubhekwa imbangela yokufa komuntu ngaphambi kwesikhathi, bathole izinto ezidala lokho."Izinto ezifana nodlame lwasekhaya noma olwenzeka emphakathini, ukuya ocansini olungavikelekile, umfutho wegazi ophezulu, yizinto ezihamba phambili ezibulala abantu kuleli, esikholwa ukuthi zingavikeleka," kusho uSolwazi Bradshaw.Uqhube wathi kulolu cwaningo, ezinye zezinto ezitholakale kulo ziyefana nezitholakale ngo-2012, okuyizinto okumele ukuthi ziqashelwe ukuze kwehle izifo ezibulala abantu singekho isidingo.“Sikholwa wukuthi kusukela ngo-2020, ukuya ocansini olungaphephile sekwehlile. Ukusetshenziswa kwamakhondomu kwenyukile kodwa ukusabalala kwesifo akukehli. Uma singakwazi ukugwema ukuya ocansini olungaphephile singabona kwehla isibalo sabahaqwa yiHIV nezifo zocansi ezithathelanayo. Ukuphuzwa kotshwala kuyasetshenziswa njengendlela yokuthola ucansi olungaphephile," kusho uSolwazi Bradshaw.UGWAYI oxutshwe nokusamanzi okuthiwa usiza abafuna ukuyeka ukubhema obizwa nge-eletronic cigarette (e-cigaratte ) kawusizi ekutheni uyeke ugwayi ojwayelekile kanti futhi uyabiza.I-electronic cigarette kuthiwa iyindlela esetshenziswa ngabakhiqizi ukuze bahehe intsha ukuze ingene ithi shi ekuyisebenziseni. Ngakho kumele kube nendlela yokulawula ukusetshenziswa kwayo ngokuthi umthetho sivivinyo, iControl of Tobacco and Electronic Delivery System Bill ka-2018, wenziwe ube ngumthetho olawula ukusetshenziswa kwayo.USolwazi Olalekan Ayo wophiko lwesayensi ethinta ezempilo eNyuvesi iSefako Makgatho, uthe ucwaningo olwenziwe iHealth 24 ngo-2018  olubheka iminxa eminingi nge-e-cigarette, lukhomba ukuthi abantu abasebenzisa lolu hlobo lukagwayi olubhenywa ngokumunca isisi sikagwayi esiphuma sesinephunga lejusi, abayeki ukubhema. Uma kwenzekile bayeka kuba isikhashana kodwa babuye babuyele ekubhemeni ugwayi ojwayelekile."Esikutholile ngesikhathi senza ucwaningo ukuthi ngesikhathi lufika lolu hlobo lukagwayi, abakhiqizi bathi luwumuthi osiza ekutheni abafuna ukuyeka ugwayi bayeke kalula kodwa lokho akulona iqiniso ngoba lokho akwenzeki kwasebeke bawusebenzisa. Abantu abaningi abake bawusebenzisa uma kwenzekile bayeka ugwayi babuye babuyele kuwo futhi ngemuva kwesikhashana bewuyekile. Abanye kuvela ukuthi bakusebenzisa kokubili ngesikhathi esisodwa, uma besendaweni engakuvumeli ukuthi babheme ugwayi ojwayelekile babhema i-e cigarette. Uma besendaweni abakwaziyo ukubhema ugwayi ojwayelekile babheme wona," kusho yena.Uqhube wathi ucwaningo luveza ukuthi abantu ababuye babuyele ekubhemeni ugwayi bangu-60%.U-17% ukusebenzisa kanye kanye."Kubukeka sengathi abakhiqizi balo gwayi bahlose ukuheha abantu abasha ukuze bangene kuwo ngoba wona awulawulwa, ayikho intela abayikhokhayo. Zingu-240 izitolo ezidayisa ama-e cigarette kuleli. U-40% wazo uqhele ngamakhilomitha angu-10 ezikhungweni zemfundo ephakeme, u-65% wazo uqhele ezikhungweni ngamakhilomitha angu-20,"  kusho yena.USolwazi Israel Agaku ongumcwaningi oke abhale imiqingo yezempilo ngalolu hlobo lukagwayi, uthe abakhiqizi be-e cigarette baye bathi ushibhile uma uqhathaniswa nogwayi ojwayelekile."Ucwaningo olwenziwe ngo-2018, luveza ukuthi umuntu obhema zonke izinsuku ongabhemi ngokweqinile ubhema amabhokisi kagwayi angu-219 ngonyaka. Ngaleso sikhathi ibhokisi likagwayi elilodwa belibiza uR30.94c, okusho ukuthi ngonyaka usebenzisa uR4 387 kanti i-e cigarette isebenzisa izinto eziningi. Kuzo kuhlanganisa amalahle (batteries) ashintshwayo,  ijusi engu-100 ml kuya ku-200 ml ngesonto, nokunye okwenza ukuthi kuphume okusantuthu nakho okushintshwayo, konke lokho kwenza ithuluzi elilodwa elibhenywayo," kusho yena.Uqhube wathi umuntu obhemayo njengamanje usebenzisa uR6 933  ngonyaka kanti osebenzisa i-e cigarette usebenzisa uR8 781 kuya kuR19 781.UNkk Zanele Mthembu weSmoking Free Org,  uthe ulwazi abaluthole kososayensi luzobasiza ekutheni balwele ukuthi lo gwayi ulawulwe ngoba njengamanje kunabathi bawusebenzisa noma ikanjani ngoba bezitshela ukuthi uyelapha futhi ushibhile. UNGQONGQOSHE wezempilo kuleli uDkt Zweli Mkhize umemezele izindawo zokugomela iCovid-19 KwaZulu- Natal izolo njengoba selithatha elinye igxathu uhlelo lokugonywa kwabantu eNingizimu Afrika. UMnyango wezeMpilo uzobe uqhuba uhlelo lokugonywa kwabantu emasontweni ezayo. UDkt Mkhize ubememezela izindawo zokugomela iCorona kuzwelonke nokuyilapho eveze nezezifunda eziyishiyagalolunye zaseKZN.Zimi kanje izifunda:iLembe DM - General Justice Gizenga Mpanza HospitalZululand DM - Vryheid HospitalUmzinyathi DM - Dundee HospitaluMgungundlovu DM - Mediclinic Pietermaritzburg HospitalUthukela DM - Ladysmith HospitaleThekwini MM - Netcare St Augustine's HospitalBawu-339 655 abasebenzi bezempilo asebegonyiwe. Ukubhalisela ukugonywa kwabantu abaneminyaka engaphezulu kuka-60 kwavulwa ngenyanga edlule. I-Electronic Vaccination Data System (EVDS) ivumela umuntu ukuba afake imininingwane yakhe njengengxenye yohlelo lukahulumeni iSisonke.Ukubhalisa ungalandela le link: https://vaccine.enroll.health.gov.za bese ulandela imiyalelo.Ungashaya no  *134*832*ID number#  noma 134*832# uma ungenayo inamba ye-ID. Ungaphinda ubhalise kuWhatsApp ngokuthumelela igama elithi REGISTER ku 060 012 3456.Landela imibandela ufake yonke into edingekayo.Faka indawo lapho ufuna ukugonyelwa khona kungaba ekhaya noma emsebenzini. INHLANGANO engenzi nzuzo, ebhekelele ukucwaninga ngamakhambi ezifo ezahlukene, iNational Association for Continence (NAFC), isiveze ukuthi ukhwantalala ngenye yezinto eholela ekutheni abantu bazichamele uma belele.I-NAFC iveze ukuthi inkinga yokuzichamela uma ulele phecelezi, i-bedwetting, ayihluphi izingane kuphela njengoba bekhona nasebekhulile abalala bavuke sebezishobingele ekuseni ngenxa yezinkinga ezahlukene.Enye yezinkinga ezidala lokho wukhwantalala, wukugqilazeka komqondo, wukuphathwa yizifo ezifana nesohlangothi, ukuvuvukala kwe-prostate gland, yinkinga yokuqwasha ebusuku nenkinga yokucindezeleka, ungakwazi ukuphefumula kahle uma ulele. I-NAFC ithi nakuba ziningi izizathu ezidala le nkinga, kodwa cishe u-2% wabantu abanenkinga yokuzichamela belele idalwa yizizathu zezempilo, ezingalapheka uma bezisukumela ngokushesha.“Kwezinye izingane ukuchama zilele kuyingxenye yokukhula, kepha ukuqhubeka noma sezikhulile kungaba yizimpawu salesi sifo esidinga ukufakelwa izibuko ngokushesha,” kusho iNAFC ocwaningweni lwayo.Ngokusho kweNAFC, ubungozi balesi sifo wukuthi sinomkhuba wokuqhubekela esizukulwaneni esizayo kulabo abakhule sibaphethe.Ithi ngokocwaningo elwenzile, izingane zabafana yizona ezisengcupheni yokuqhubeka nokuzichamela ngisho sezindala.Ukugwema ukuzithola usukule nkinga, ikhuthaza abantu ukuqaphela indlela abaphila ngayo, bagweme ukuphuza amanzi sekusele amahora ambalwa balale.“Okunye okusizayo wukuthi konke okuphuzwayo umuntu akuphuze aze adele phakathi nosuku engakadli isidlo sakusihlwa, ukwenza isiqiniseko sokuthi ipayipi lomchamo alunamthamo omningi ngesikhathi sokulala.“Abazame nokugwema ukuphuza utshwala neziphuzo ezine-caffeine; itiye nekhofi, ngezikhathi zasebusuku. Nakho ukuqala ngokuchama ngaphambi kokulala kusiza kakhulu ukugwema ukuzichamela usulele,” kucebisa iNAFC.I-NAFC inxuse abadala nabancane ukukhuthalela ukuhlola emtholampilo ukugwema ukuhlaselwa yizifo ezifana nalesi, nokuthi uma kwenzeka uqalwa yile nkinga usumdala, uphuthume kudokotela ukuze uthole usizo kusenesikhathi.AMADODA angaphila isikhathi eside uma engaqonda ukuthi ukuhlola izifo anazo kusemqoka futhi kuyawasiza. Kumele akufanise nalokho akwenza emotweni ukuze aqinisekise ukuthi ayinazo izinkinga.Lokhu kushiwo ngungoti oweluleka ngokomqondo, uDkt Aaron Mkhondo, eluleka amadoda ngokuthi azijwayeze ukuzihlola. Wathi lenyanga ephezulu ngokwekhalenda lezempilo kuleli, ngeyokubhekelela ezempilo emadodeni, iMen's Health Month.Ucwaningo olwenziwe kuleli luveza ukuthi mancane amathuba okuthi amadoda aye ezikhungweni zezempilo uma ezizwa sengathi kukhona angakuzwa kahle. Kuthiwa ayalinda aze agule kakhulu, ngaleso sikhathi izifo zisuke sezingene zagxila egazini.UDkt Mkhondo, ubeke kanje: "Sidinga ukuthi amadoda siwafundise ukuthi ukuzihlola kubaluleke njengokushintsha amathayi ezimoto, ukuhambisa imoto kwi-service noma ukupenda ekhaya. Amadoda kufanele aqonde ukuthi angaya kudokotela noma yinini, ngenhloso yokuyozihlola ukuthi aphila kahle, ukuzihlolela izifo zengqondo noma ukuyoxoxa nodokotela ngakuzwayo okungaba yingcindezi.”Uthe kumele kuqale ngokuthi abafana bazi ukuthi ayikho indaba yokuthi indoda ayikhali.Inhlangano yamadoda iMedshield Movement, ithe iminyaka yokuphila yamadoda yehle kakhulu eminyakeni edlule uma iqhathaniswa nango-1920.“Ngo-1920 iminyaka yokuphila yabesifazane nabesilisa beyehlukene ngonyaka owodwa, okusho ukuthi amadoda abengaphansi kwabesifazane ngonyaka owodwa. Ngo-2017 ucwaningo luveza ukuthi iminyaka yokuphila yamadoda ibisingaphansi kwephilwa ngabesifazane ngeminyaka emihlanu," kuchaza  iMedshield  Movement.Ngokolwazi lwenhlangano olutholakala kwi-internet, izifo ezihamba phambili ezibulala abesilisa kubalwa isifo senhliziyo, esomdlavuza nesikashukela.Siqhuba sithi amadoda kuyadingeka ukuthi abhekisise ukuthi adlani futhi azivocavovoce. UMnuz Murray Hewllet we-Affinity Health, uthe okunye ukudla kubangela ukuthi amadoda abe sengcupheni yokuhlaselwa yiqoqo lezifo zenhliziyo ezaziwa nge-ischaemic heart disease, okuyizo ezihamba phambili ngokubulala amadoda emhlabeni."Amadoda kumele agweme ukudla inyama ebomvu, ukudla okugayiwe okwenziwe ngayo inyama ebomvu, ukudla okuthosiwe, ukudla okugayiwe okwenziwe ngommbila, ukudla okunosawoti omningi. Kumele adle ukudla okune-omega -3 eningi," kusho uHewlett.Uthe imega -3 itholakala ngokudla inhlanzi okungaba yi-salmon, yi-mackerel, u-sardine noma yizitshalo ezinjengeFlaxseed, namakinati ama-walnut.Uthe enye into ebalulekile ukuthi ugcine ukhalo lunempilo. Uma ukhalo lwakho lungaphezulu kuka-101.6, lukhombisa ukuthi unamafutha amaningi esiswini. Ngokwe-National Heart, Lung, and Blood Institute, uma unomkhaba kusho ukuthi usengozini yokungenwa yizifo yezihlobene nokukhuluphala njengesikashukela esidalwa yindlela ophila ngayo, u-type2, isifo senhliziyo, nesifo sohlangothi.UHewlett uqhube wathi amadoda awakunaki ukuphuza amanzi enele. Uthe amanzi enele emzimbeni asiza ekutheni umzimba ukwazi ukumunca imisoco oyidingayo. Uthe okungenani umuntu kumele aphuze amalitha amathathu oketshezi ngosuku. Kubalwa itiye elenziwe ngamakhambi, amanzi nolunye uketshezi olungenalo utshwala noma i-caffeine.Uthe ukudla ngokweqile emadodeni kungenye yezinto ezidala ukukhuluphala ngoba athanda ukudla ipuleti eliqongile. NJENGOBA isiwombe sesithathu seCovid-19 sihlasele kuleli odokotela bayanxusa ukuthi iziguli ezidla imithi yokulawula izifo ezingamahlalakhona ziyidle ngendlela efanele ukuze kunciphe amathuba okuthola lesi sifo.UNkk Joy Steenkamp owusokhemisi eMedipost Pharmacy, uthe isiwombe sesithathi seCovid- 19 siqhutshwa ukusabalala kakhulu kwegciwane eselizishintshile iDelta .Iziguli ezinezifo ezingamahlalakhona uthe kumele ziqaphele ukuthi ziyidla ngendlela imithi yokuzilawula ukuze kunciphe amathuba okuthi zingenwe yileli gciwane." Inhlangano yezempilo emhlabeni, iWorld Health Organisation (WHO), leli gciwane ilichaza njengelisabalala kakhulu kunawo wonke akhona emhlabeni. Abantu abanezifo ezingamahlalakhona kunamathuba amaningi okuthi bathole leli gciwane ngenxa yokuthi amasosha abo omzimba asuke entekenteke, kubalulekile ukuthi umuntu onemithi ayidlayo ayidle ngendlela ukuze bangabi sengcupheni,"  kusho yena.Uthe kubalulekile ukuthi iziguli zisebenzise izinhlelo ezikhona zokuhanjiswa kwemithi emakhaya zingalokhu zidinga ukuthi ziyolanda imithi emitholampilo noma emakhemisi.Kukholakala ukuthi u-97% wabantu abahaqwe yiCovid-19 kuleli bangenwe yiDelta.“Okunye okubalulekile  ukuthi abantu asebegomile bazi ukuthi nabo isengabangena iCovid-19 futhi bakwazi ukuyidlulisela kwabanye abantu. Bona mancane amathuba okuthi leli gciwane libagulise kakhulu njengoba sebegomile. Kubalulekile  ukuthi abantu noma sebegomile bayilandele imigomo bagweme ukuhlangana nabantu uma singekho isidingo. Ukuthunyelelwa imithi yakho ekhaya kungenye yezinto ezingakusiza ukuze ungahlangani nabantu okukunciphisela amathuba okuthola leli gciwane. Uma uke wahlangana nomuntu onaleli gciwane kusabalulekile ukuthi ugonqe izinsuku eziyishumi" kusho yena.Uqhube wathi kuwumsebenzi wesiguli ukuthi silandele indlela eyiyo yokudla imithi yaso. Usokhemisi kumele asichazele isiguli ngolimi esiluqondayo ukuze kungabi khona inkinga,"  kusho yena.UNkk Rentia Myburgh naye weMedipost Pharmacy, uthe  njengamanje kungakuhle ukuthi ugweme ukuya ekhemisi ngenxa yokuthi uzohlangana nabantu, kodwa ikhemisi kubalulekile ukuthi lihlele ukuthi ufonelwe umuntu okhuluma ulimi lwesiguli ukuze sizwe kahle konke esichazelwa kona ngemithi." Uma lokho kungeke kwenzeke  isiguli kumele siye ekhemisi noma esikhungweni sezempilo lapho silanda khona imithi bese silandela imigomo yokuqhelelana ngesikhathi sichazelwa,"  kusho yena.UKUDLA okuthile kungaholela ekutheni imithi yokwelapha isifo somdlavuza ithikamezeke.UDkt Omy Naidoo owungoti wezokudla, uthe kubalulekile ukuthi isiguli esinomdlavuza seseke umzimba waso ngokudla ukudla okunempilo  namavithamini ukuze umzimba waso uthole imisoco oyidingayo."Iziguli ezinomdlavuza kuyenzeka zingakuthandi ukudla, ngakho kumele ukuthi ukudla ezikudlayo kube nesiqiniseko sokuthi kunemisoco edingekayo," kusho uDkt Naidoo.Uthe ezikhungweni zezempilo ezelapha umdlavuza akekho ungoti oweluleka lezi ziguli ngokuthi yikuphi ukudla okumele zikudle."Uma unelungu lomndeni elinalesi sifo kumele wazi ukuthi yini okumele idliwe yisiguli. Kumele ukhulume nodokotela, kube nguyena okwelulekayo. Uma ufisa ukunikeza isiguli imithi yemvelo, kumele ukhulume nodokotela kuqala ngoba kungenzeka imithi oyinika isiguli ishayisane nemithi eselashwa ngayo," kusho yena.Uqhube wathi kunokudla okumele iziguli ezinomdlavuza ezisohlelweni lokwelashwa okumele zikugweme noma zehlise kukho.Kulokhu kudla ubale utshwala. Okunye wukudla okugaywe kwacoliseka kakhulu, okunoshukela kakhulu, okuhlanganisa amakhekhe noswidi neziphuzo ezinoshukela, wokunosawoti omningi, okunamafutha amaningi ezilwane nenyama enongiwe okufana nobhekeni, amasosishi nenyama yengulube.Nakhu ukudla athe kunconywa ukuthi iziguli ezinomdlavuza zikudle:Izithelo eziningi nemifino zonke izinsuku, yinyama enganonile okungaba yinyama yenkukhu (umkhwepha) noma inhlanzi.Okusanhlamvu okungaba wubhontshisi, wuphizi ama-lentils ne-quinoa.Okunokolweni kungaba yirayisi elinsundu nepasta.Amakinati ngezinye zezinto okumele iziguli ezinalesi sifo zigxile kuwo.Ukudla okunamafutha okunempilo athe kuzilungele iziguli ezinomdlavuza wukwatapheya, i-olive oil nenhlanzi yohlobo lwe-sardine."Iziguli ezinomdlavuza isikhathi esiningi ziba nenkinga yokucanuzela kwenhliziyo, ziphalaze kwesinye isikhathi zikhishwe yisisu, ngakho kubalulekile ukuthi uma kubonakala ukuthi ngeke sikwazi ukudla isiguli, usinike okunye ukudla okuzosinika umsoco olinganayo. Ezinye iziguli kudingeka ukuthi zinikezwe ukudla okunqamula ukucanuzela kwenhliziyo nokuphalaza," kusho uDkt Naidoo.Uthe uma unenkinga yokuthi ilungu lomndeni kalikuthandi ukudla noma licanuzelelwa yinhliziyo, zama ukulinika ukudla ngezikhawu  kunokuthi lidle kathathu njengoba kujwayelekile."Uma isiguli sihluleka nokuphuza uketshezi yenza ijusi ne-yoghurt yenze isiqeda ukuze siyincele. Uma sikwazi ukudla i-yoghurt faka amakinati kuyona," kuchaza uDkt Naidoo.Uthe kubalulekile ukuthola iseluleko kudokotela sokuthi uma isiguli sehla isisindo. UKUDLA okunesikhutha kungadala izinkinga zempilo, okubalwa kuzo ukuphazamiseka kolibovuzo, umdlavuza wesibindi kubantu nasezilwaneni.Ngempelasonto isitolo esidayisa ukudla nezimpahla, iPick n Pay, sihoxise ukudayisa i-peanut butter eyizihlobo ezintathu ngoba sithe sihlola imikhiqizo, okuyinto abathi yenziwa njalo. Sithole ukuthi inohlobo lwesikhutha i-aflatoxins.Lesi sikhutha abezimpilo bathi siwushevu futhi singaholela ekutheni umuntu ashone uma edle ukudla okunezinga eliphezuli laso.Inhlangano yezeMpilo eMhlabeni, iWorld Health Organisation (WHO), kwisizindalwazi sayo, ithi isikhutha i-aflatoxins siyingxenye yomndeni wezikhutha owaziwa ngeMycotoxins, akhela ezitshalweni."Imiphumela yokudla ukudla okunamanye ama-mycotoxins kungaba wukugula ngokushesha ngemuva kokudla lokho kudla, eminye kuba wukugula isikhathi eside okuhlanganisa ukungenwa isifo somdlavuza. Ama-mycotoxins avamise ukutholakala ekudleni angu-12," kusho iWHO. Umbiko weWHO okhuluma ngobungozi besikhutha nezinhlobo zazo okhishwe nyakenye, uveza ukuthi ama-aflatoxins ayingxenye yomndeni yezikhutha imycotoxin, enobuthi kakhulu futhi akhiqizwa yisikhutha i-Aspergillus flavus ne-Aspergillus parasiticus. Simila enhlabathini, ezitshalweni ezibolayo, otshanini nasezitshalweni ezisanhlamvu. Izitshalo ezivame ukuthinteka kuba sezitshalweni ezisanhlamvu, ummbila, amabele, ukolweni nelayisi. Ezitshalweni ezikhiqiza imbewu yamafutha itholakala kwisoya, amakinati, imbewu kabhekilanga nekakotini. Ezinongweni itholakala kupelepele ojwayelekile, upelepele omnyama, i-coriander, i-turmeric ne-ginger. Emantongomaneni asezihlahleni itholakala kwi-almond, i-walnut, ukhukhunathi nakwiBrazil nut. Lobu buthi bungatholakala nasobisini lwezilwane eziphakelwa ukudla okunalesi sikhutha.Olunye uhlobo lwesikhutha oludumile yi-Ochratoxin A,  ikhiqizwa i-Aspergillus nePenicillium, ivame ukutholakala ezitshalweni ezisanhlamvu,  okuwubhontshisi wekhofi, izithelo zomvini owomile, iwayini nejusi yamagilebhisi, nasezinongweni zotshwala. Lolu hlobo lwesikhutha lwakheka ngesikhathi  isitshalo sisagciniwe futhi saziwa ngokuthi sigulisa izilwane eziphakelwe izitshalo ezinaso.Uma kwenzekile umuntu wadla lolu hlobo lwesikhutha olungaphezulu kokwamukelekile, angalimala izinso, uma kuyingane kungehla ukusebenza kwamasosha omzimba.IPatulin  ngolunye uhlobo lwesikhutha olungena ngaphansi komndeni i-Mycotoxin ekhiqizwa yi-Aspergillus, Penicillium neByssochlamys. Ivamise ukutholakala ezithelweni ama-aphula  nasemikhiqizweni eyakhiwa ngalo i-apula. Uma isilwane zidle ukudla okunalesi sikhutha sihlaselwa isifo sezinso, ubende nesibindi konakale namasosha omzimba waso. Kubantu sidala ukucanuzela kwenhliziyo ukuphalaza, isilungulela nokunye.Fusarium fungi, wolunye uhlobo lwesikhutha esitholakala enhlabathini. Sivamise ukwakhela ezitshalweni ezikhiqiza izidlo zasekuseni. Lesi sikhutha kubantu sidala izinkinga zesikhumba, emathunjini sidala uketshezi oludala ukuthi umuntu ahanjiswe isisu. I-WHO ithi kuke kwabikwa ukuthi lolu hlobo lwesikhutha lungaholela ekutheni umuntu ahlaselwe wumdlavuza wombilo, ezilwaneni singaholela ekutheni zibe nomdlavuza wezinso nesibindi.UmbuzoNGINGOWESILISA owalimala engozini yemoto maqede washayeka ngezansi. Odokotela bazama ukungisiza kodwa kubukeka sengathi bayahluleka. Yize sekuphele iminyaka emine ngalimala kodwa namanje imizwa yami nobuntu bami akusebenzi ngendlela efanele. Sengize ngahlukana nomuntu ebengizwana naye ngenxa yokuthi bengingasakwazi ukumanelisa ngezidingo zakhe zocansi. Ngikhathazekile ngoba ngiyafisa ukuba nomuntu wesifazane kodwa ngiyabona ukuthi ngeke kusenzeka. Ngifana nento efile, ngibe ngiphila.Ngicela uma kukhona ongangisiza ngenduku yami nemizwa yami ukuze kubuyele esimweni, angisize. Ngicela ozongicebisa  ngokuthi ngingenzenjani uma kwenzeka ngithola owesifazane.ImpenduloNgiyazwelana nesimo sakho bhuti. Njengoba ubona ukuthi odokotela bahlulekile, awuke uzame nezimbiza zesintu, mhlawumbe uzosizakala. Uma kuhlula lapho-ke, kuhle uma uthola owesifazane obonayo ukuthi uzimisele ngawe umchazele ngenkinga yakho bese niba nesu lokuthi nizojabulisana kanjani. Ngizokunika izindlela ongazisebenzisa ukuze ujabulise owesifazane.*Ningathenga ithoyizi ozomdlalisa ngalo aze afike kuvuthondaba.*Ungasebenzisa ulimu umkhothe aze achame noma umdlalise ngomunwe.Konke lokhu uzokwenza ngokuvumelana naye emuva kwengxoxo yenu ejulile nokuyilapho uzomchazela khona yonke into ngoba inhloso ukwakha umuzi. Ngikufisela inhlanhla.DKT BONGANI NXUMALOSisesikhathini sonyaka lapho imindeni nabathandanayo bezoba ndawonye, abanye bazohlangana emva kwesikhathi eside bagcinana. Abazukuhlangana nje kuphela kodwa bazoba ndawonye isikhathi eside uma uqhathanisa nezinye izikhathi.Abantu besilisa ezindaweni ezehlukene baphansi phezulu bayazilolonga, bayazibhila ngezindlela ezehlukene, bazicijela ukuthi bafike babe 'yizikhokho' ekujabulisaneni ngokocansi ngalawa maholidi.Izimo ezinjena azibhekene kuphela nabafowethu abasuke bengekho emakhaya isikhathi eside kodwa  nalabo abahlale besemakhaya banenselelo efanayo.Indaba yovuthondaba wutalagu abanye abaluzwa ngendaba, asebeluzame isikhathi eside kodwa lutho!Kokunye sebaze bazitshela ukuthi mhlawumbe baloywa ngukhokhovu olwashona seluvaleke amehlo nomlomo.Sake sachaza kule ngosi ukuthi uvuthondaba lufika njengomnkenenezo, kube sengathi kunokubanda eqolo nasemgogodleni, zonke izicubu zomzimba zivele zivume ngengoma eyodwa; uzizwe usuphimisela amazwi ongeke wazi ukuthi afike kanjani ezindebeni zomlomo kokunye uze umemeze uthi, ‘alibongwe igama leNkosi, wamuhle Jehova, Ameni!’Umbuzo obalulekile uthi sifika kanjani kuvuthondaba? Yini eyenza abanye bafike kathathu emzuliswaneni owodwa ekubeni kukhona abaluzwa ngendaba akufikeki mpela mpela.Impendulo yale mibuzo ilele ekukhumbuleni ukuthi ucansi akusiyena ungena uyaphuma sengathi uxova udaka ngezinyawo.Ucansi akusikhona ukujaha omunye ngomunwe, umvalele ekhoneni umuntu wabantu, ugcine ufake amagciwane esithweni sakhe sangasese.Angikhohlwa ukugcizelela ukuthi ucansi akusikhona ukuhlasela amabele, upheke izingono ngebhodwe lendlala ngoba wezwa kuthiwa ungabowakhohlwa amabele.Ucansi ngukulungisana ngendlela efanele, kusukela engxoxweni yamehlo, ezandleni ezifukamele inkulumo, kuze kuyofika ekudlaliseni ubulili.Fikani ekwabelaneni ngobulili ngokungqongqoza kancane kancane!Lokhu akudingi halakasha lwenduku, kuphela ulwazi lokuthi uthi qo qo kuphi bese ulandelisa kuphi?Uyabona umuntu owazi ukungqongqoza ngendlela ehlelekile ngeke umkhohlwe empilweni yakho!Akuyi nhlobo ngokuthi uphethe umshiza nohalakasha lwenduku, akungeni ndawo lokhu.Uyazi nawe ukuthi uma usondela enkosini uyagaqa uhlonipha.Nakhona uma nizijabulisa awuvele ufuhleleke nje ungene kepha ungena uhlonipha, ushaye indesheni ukuze ungene kamnandi nithokoze nobabili.Ngaso sonke isikhathi kumele ukhumbule ukuthi kubalulekile ukuthi nobabili nomlingani wakho kumele nijabule, makungajabuli wena wedwa.Uma wenze njalo, uyozwa ngemikhemezelo nemisinjwana yokuzwakalisa ubumnandi ezobe ifakazela ukuthi umsebenzi ushaya khona nakuwe sekunzima ukuqinisela.Ngena kahle nje unyakazise igumbi laseNtshonalanga, Nyakatho, Ningizimu neMpumalanga ulokhu uwaphindaphinda amagumbi.Uma uzimisele ngokuthola unqambothi lovuthondaba zifundise ukulalela umlingani wakho yikhona uzokuzwa uma uthinta lapho kumnandi khona kakhulu noma uma uthinta ngendlela ewunqambothi.Uyozwa izwi elithi ‘Uyesabeka Ongabonwayo!Khumbula ungaxhamazeli, thatha isikhathi sakho, landela isigqi somlingani wakho ahamba ngaso, nithokoze nobabili.Ngalesi sikhathi uzithinta ngenduku yakho lezi zindawana, izandla zakho zona zilumbanisa imizwa esezihlathini, ekhanda, emabeleni, entanyeni, ucumbaza izindlebe, amazwi amtoti emlonyeni!Nakanjani uyozwa senikhuluma izilimi, nozwakala nobabili senithi, ‘ngiyabonga akukaze kubenje’….. qathatha senifikile kuvuthondaba!Tshela mina iliphi-ke iqhaza lohalakasha kabhomubhomu wenduku la?Mpilonde!!UKUNGAZIGEZI izandla kuholela ekusabalaleni kwamagciwane adala izifo ezihlasela izingane ezincane.U-Dkt Nellie Naranjee wophiko olufundisa ubuhlengikazi eNyuvesi iDurban University of Technology (DUT), uthe ukuqubuka kwezifo eziningi, uzagiga, isimungumungwane, ukuvuvukala komphimbo okuhambisana nokushisa iDiphtheria ezinganeni kwesinye  isikhathi kudalwa wukuthi izingane ezincane azizigezi izandla.Ngenxa yokubona lokhu lolu phiko luqale uhlelo lokuthi lufundise izingane ezisezikoleni zamabanga aphansi ngokubaluleka kokugeza izandla, oluluqale ngo-Agasti."Izingane zisengozini enkulu yezifo ezihlobene nokuntuleka  kwamanzi ahlanzekile, ukuhanjiswa kwendle nokuhlanzeka. Ukufundisa indlela efanele yenhlanzeko kuyisinyathelo esibalulekile ekwehliseni ukugula nokusabalala kwezifo eziningi. Ukugeza izandla ngendlela efanele kunganciphisa amathuba okuthola amagciwane, kunciphisa namathuba okugula," kusho uDkt Naranjee.Izitshudeni ezenza izifundo zobuhlengikazi kule nyuvesi okuyizona eziqhuba lolu hlelo, zenze izifundo zokunqanda ukusabalala kwamagciwane, i-Infection Prevention and Control Certificate ukuze zikwazi ukufundisa ngenhlanzeko abafundi basezikoleni zasemabangeni aphansi.U-Dkt Naranjee uqhube wathi amasosha omzimba ezingane asuke engakaqini ngokwenele futhi nazo izingane ziyathanda ukusebenzisa izandla zithinta izinto ezithile, zibuye zifake lezo zandla emlonyeni."Kuyenzeka ukuthi izandla ezisuke sezithinte izinto ezinamagciwane zizifake emlonyeni noma zithinte izingxenye zomzimba bese lawo magciwane engena emzimbeni. Ingane igcine iguliswa yisifo ebesingavikeleka ukube beyifundisiwe ukuthi kayigeze izandla njalo,"  kusho uDkt Naranjee.Usho kanjena nje ngeSonto bekuwusuku lokugqugquzela ukuthi abantu bageze izandla, iWorld Handwashing Day, olugujwa minyaka yonke ngo-Okthoba 15, kusukela ngo-2008.U-Nkk  Claire Bowen wenkampani ekhiqiza izinto zokugcoba  nensipho iShower to Shower, uthe ukuze ube nesiqiniseko sokuthi izandla zigezeke kahle kumele uzigeze imizuzwana engu-20." Ukuze ube nesiqiniseko sokuthi uthathe isikhathi esanele ngesikhathi ugeza izandla, ungacula ingoma yosuku lokuzalwa uyiphinde kabili. Ngesikhathi uzigeza izandla khipha udoti ezinzisheni naphakathi kweminwe,"  kugcizelela uNkk Bowen.Uqhube wathi kumele uqiniseke ukuthi ugcoba insipho ezandleni, uyihlikihle kahle ngaphambi kokuthi uyihlambulule ngamanzi."Amagciwane angacasha ezindaweni ezingalindelekile. Qinisekisa ukuthi kawugezi intende yezandla  kuphela, geza iminwe namalungu akho. Amalungu avame ukunganakwa, kanti nawo ayawathwala amagciwane. Khuhla ngaphansi kwezinzipho zakho ngebhulashi lezinzipho noma usebenzisa iminwe yakho. Nakuba amanzi abandayo nawo ewenza umsebenzi kodwa amanzi afudumele  asusa amafutha namagciwane kalula. Bese wesula izandla zakho ngethawula noma uzomise ngomshini wokomisa izandla okhipha umoya,“ kugcizela uNkk Bowen. UKWENYUKA kwezibalo zabantu abavakashela odokotela bekhiswa yisisu kukhomba ukuthi igciwane le-Covid-19 lisekhona emoyeni futhi liyakwazi ukudala inkinga yokukhishwa yisisu ezinye izimpawu zingabi khona.UDkt Morgan Mkhatshwa, oyinhloko yokusebenza kwansukuzonke kwiBonitas Medical Fund, uthe uma kwehla izibalo zabahaqwa yi-Covid-19, kukhomba ukuthi umphakathi usufundile ukulandela imigomo yokunqanda ukusabalala kwaleli gciwane, wathi kodwa ukwanda kwabantu abahlushwa yisisu kukhomba ukuthi lisekhona.Uthe okunye okubuye kufake ingcindezi yesisu ukuthi phakathi kukaNovemba noMeyi, amagciwane aholela ekutheni abantu baphathwe isisu asuke ekhona emoyeni.UDkt Mkhatshwa uthe umkhuhlane wesisu ojwayelekile  i-igastroenteritis  ubonakala ngokuhlambuluka kwesisu, amajaqamba esiswini,  ukuphalaza, ubuhlungu bekhanda, ukucanuzela kwenhliziyo nokomela amanzi.Uthe lezi zimpawu zivela kumuntu phakathi kwamahora angu-24 kuya kwangu-72 ethole igciwane.Uthe ngokujwayelekile lezi zimpawu ziyaphela ngemuva kwezinsuku ezintathu noma ezine, akujwayelekile ukuthi umuntu angazizwa kahle kuze kuphele isonto.Uthe igciwane lesisu elijwayelekile nelingene ngokudla agulisana ngendlela efanayo.Uthe ucwaningo ngeCovid-19 luveza ukuthi u-10%  wabantu abadala abahaqwe yiCovid-19  bakhishwa yisisu, baphalaze okuhambisana nenkinga yokuphefumula, nokukhwehlela kodwa kwabanye kuyenzeka sihambe sodwa."Ngeshwa akulula ukwazi ukuthi isisu esikuphethe umsuka waso uyini, ngaphandle uma uzobuye ube nezimpawu ezifana nobuhlungu besifuba kanye nokungalizwa iphunga nobumnandi. Uma ube nalezo zimpawu kuba lula ukuhlukanisa," kusho  yenaUthe uma usola ukuthi izimpawu zesizu onazo kungenzeka ukuthi zisho ukuthi une-Covid-19, kumele ufonele udokotela wakho."Udokotela usuke ezokweluleka ngokuthi uyozihlola ukuthi awunayo yini iCovid-19, uma ebona ukuthi lezi zimpawu onazo zisondelene neCovid-19. Amagciwane athinta uhudo athelelana kalula ikakhulukazi emahoreni angu-72 okuqala, kubalulekile ukuthi uzinakekele," kusho yena.Uthe ukusondelana nomuntu onawo ngokuthintana ngemilomo noma ukuthinta lapho kade ethinte khona kungaholela ekutheni nawe ulithole leli gciwane.UNGQONGQOSHE wezeMpilo KwaZulu-Natal, uNkk Nomagugu Simelane-Zulu unxuse abantu besifazane ukuthi bakukhuthalele ukuhlola umdlavuza webele ne-pap smear.UNkk Simelane-Zulu  uthe kuyamkhathaza ukuthi izinhlelo zokuqwashisa nokukhuthaza  abantu ukuthi bazihlole umdlavuza ziyaphazamiseka ngenxa yokuhlasela kweCovid-19.“Ukuhlolwa komdlavuza webele ngebhadi kubukeka kungabalulekile njengokuvika ukusabalala kweCovid-19 esibhekene nayo. Ukuhlolwa umdlavuza webele kubalulekile kubantu besifazane nasemadodeni . Abantu besifazane kubalulekile ukuthi bahlale bezihlola ukuthi abanawo yini umdlavuza webele kanti amadoda wona kumele ahlale ebheka ukuthi izibele zawo azinalo yini ushintsho. Uma kukhona okubonakala kuwushintsho kumele babonane nabezempilo ngokushesha,"  kusho yena.Uthe ukuhlale uzibheka uma uyindoda kumele kwenziwe ngamadoda aneminyaka ewu-35 kuya phezulu ngoba yibo abasengcupheni yokuthi bahlaselwe umdlavuza webele.." Kubalulekile ukuthi sikhuthaze ukuthi abantu bahlolwe umdlavuza ngendlela elinganayo nesigqugquzela ngayo ukuthi abantu bazame ukuziphephisa kwiCovid-19,"  kusho uNkk Simelane-Zulu.Uthe KwaZulu-Natal kusenabantu abakholelwa ekutheni ngeke baphathwe umdlavuza ngoba bekholwa ukuthi umdlavuza uphatha abantu abamhlophe kuphela." Ukucabanga kanjalo kuholela ekutheni noma umuntu esegula aphuze ukuya esikhungweni sezempilo ngoba engacabangi ukuthi unomdlavuza. Agcine eye esikhungweni sezempilo sekuhambe isikhathi nokugula sekuhambe kakhulu kanti imidlavuza eminingi iyelapheka uma usheshe waqala uhlelo lokwelashwa,"  kusho uNgqongqoshe.I-website i-Pinkvilla kuleli sonto iveze ukuthi ukukhuluphala ngokweqile kwenyusa amathuba okuhlaselwa umdlavuza webele.Le website iveze ukuthi abantu abaningi bakhuluphaliswa ukuthi abaqapheli ukuthi badlani. Ithi iningi labantu linengcindezi yomsebenzi okuholela ekutheni  bagcine bedla ukudla okungenayo impilo bese beyakhuluphala, okubadalela inkinga yokuthi kube lula ukuthi bangenwe yizifo okukhona kuzo nesifo somdlavuza.Ngokwale website abantu besifazane bakhuluphala kakhulu uma sebefika esikhathini lapho bengasayi ezinsukwini zabo kodwa ithi lokho akusho ukuthi uma ukhuluphale ngaphambi kwale sikhathi ungcono." Uma ukhuluphale ngalesi sikhathi uqala ukuba sengozini ngesikhathi kubonakala ukuthi ukhuluphele ngokweqile, abakhule bevele bekhuluphele ngokweqile ubungozi bungcono kubo uma beqhathaniswa. nabesifazane abasengcupheni enkulu abanamafutha amaningi esinqeni, emathangeni nasokhalo,"  kuchaza i-website.Inhloko yoMnyango wezeMpilo KwaZulu-Natal , uDkt  Sandile Tshabalala, ithe kubalulekile ukuthi abantu babheke kakhulu ukudla abakudlayo kakhulukazi ukudla okunoshukela, bagweme nokubhema. UKUNGALALI ngokwanele kungaholela ekutheni iziguli ezinegciwane lesandulela ngculazi zihlaselwe izifo ezifana nesifo sikashukela esidalwa indlela umuntu aphila ngayo, ukukhuluphala ngokweqile nezifo zenhliziyo.Lokhu kushiwo uDkt Nomathemba Chandiwana ongumqondisi nososayensi esikhungweni esenza ucwaningo ngeHIV, Ezintsha Research Centre  esiseJohannesburg.Uthe ukuphumula ekhaya nokulala kubalulekile kubantu bonke ngoba uma kungenzeki kudala izinkinga zezempilo."Umuntu ophila negciwane lesandulela ngculazi, oseqale imishanguzo ngesikhathi, kufanele aphile isikhathi esifanayo njengesomuntu ongenayo i-HIV, kodwa esikwaziyo ukuthi umuntu one-HIV, ngokwesilinganiso, uphila iminyaka  engaphansi kwaleyo abengayiphila uma engenasifo ngeminyaka engu-16.“Lezi ziguli zivame ukuhlaselwa isifo sikashukela sohlobo II, izinkinga zempilo yengqondo, ukukhuluphala ngokweqile nesifo senhliziyo. Siyazi ukuthi ukungalali kahle kuhlobene nalokhu, "kusho yena.UDkt Chandiwana uthe isayensi ecubungula ukulala isewumkhakha omusha wezokwelapha. Uqhubeke ngokuthi kunocwaningo olwenziwa yilesi sikhungo, sibheka ukuthi ukungalali ngabe kuwaphazamisa kanjani amasosha omzimba kanjalo nokuthi kungani iziguli ezineHIV zigcina zinesifo sokuvuvukala noma ngabe ziphile kahle futhi nemishanguzo igazi lazo liyemukela kahle.Uthe ngenxa yokuthi kuningi okungaziwa kahle ngalo mkhakha kusadingeka ukuthi kutshalwe imali yokucwaninga, kuphinde kuqeqeshwe nabacwaningi ukuthi bakwazi ukucwaninga ngalo mkhakha."Sinemininingwane emincane yase-Afrika mayelana nokuphazamiseka kokulala nokungalali kahle," kunezelela uChandiwana.USolwazi Karine Scheuermaier we-Wits University Brain Function Research Group, okuyisikhungo esidala kunazo zonke esicwaninga ngokubaluleka kokulala isikhathi esenele kuleli.Uthe umphakathi uyaliqonda iqhaza lokuzivocavoca nokudla ukudla okunempilo kodwa awuqondi ukuthi kubaluleke ngani ukuthi ulale isikhathi esenele ukuze umzimba usebenze kahle. Uma ungalali wenza ukuthi kube lula ukuthi umzimba uthole izifo."Senza konke ngesikhathi okumele ngabe silala ngaso. Ukulala kwabanye kuthathwa njengophawu lobuvila emphakathini owazi ukuthi ukusebenza ikona okubalulekile kunokulala," kusho uSolwazi Scheuermaier.Uqhube wathi ukuhlelwa kwezindawo zobandlululo kwaphoqa abantu abamnyama ukuthi bahlale kude nezindawo zemisebenzi.Abasebenzi abaningi basavuka ekuseni kakhulu bayosebenza. Uma bephuma emsebenzini bama olayini abade belinde izinto zokugibela  bafike emakhaya sebekhathele. Emakhaya bafika banakekele izingane noma amalungu omndeni asekhulile ngaphambi kokuthi balale."Ukuhlala emijondolo eminyene kuphazamisa ukulala kahle, kunomsindo ophezulu kuhlale kukhanya.“Emikhakheni yokusebenza kunamashifu okusebenza ebusuku kubo okubalwa abasebenza ezinkundleni zezobuchwepheshe, abashayela izimoto ezikhokhelwa ngebanga ezilihambile konke lokhu kuphazamisa ukulala," kuphetha uSolwazi Scheuermaier.Ukuxubha kabili nsuku zonke akwanele ukuqinisekisa ukuthi amazinyo akho ahlala ehlanzekile, futhi ngeke kukusize ukugwema iphunga elibi elithaphuka emlonyeni wakho uma ukhuluma noma uzamula.Lokhu  kushiwo wudokotela wamaziyo ozimele uDkt Fanele Mthethwa weHlangalezwe Dental Care, yaseMzinyathi, eNanda enyakatho yeTheku.UDkt Mthethwa uthe amazinyo omuntu nomuntu azalela izilwanyana ezibizwa ngama-micro-organism ezidla izinsalela zokudla okudliwa wumuntu ezigaxela emazinyweni uma uqeda ukudla.“Kuthi noma seziphelile izinsalela zokudla, lezi zilwanyana ziqhubeke ziququde amazinyo omuntu, agcine esenezimbobo, okwenza kube lula ukungena udoti kuzona. Udoti lowo uthi ungagcwala ezimbotsheni, udale iphunga elibi elithaphuka uma umuntu esekhuluma noma ezamula.“Enye into edala iphunga elibi emlonyeni wukungagayeki kahle kokudla esiswini, okudala ukuthi uma umuntu esekhuluma, kuthaphuke iphunga elibi ngoba umoya esiwuphefumulayo usuka phansi esiswini, uye phezulu,” kusho uDkt Mthethwa.Eqhuba, uthe inkinga enkulu wukuthi abantu abakukhuthaleli ukuya kodokotela bamaziyo ukuhlanza amazinyo abo njalo emva kwezinyanga eziyisithupha, njengokuyalela kwabezempilo.“Abantu abaningi bazitshela ukuthi ukuxubha kabili ngosuku kwanele ukugcina amazinyo ehlanzekile, kanti akunjalo. Kuningi okumele umuntu akuqaphele futhi akwenze ukuhlanza amazinyo akhe, futhi agweme iphunga elibi emlonyeni,” kusho yena.Ucebise ngokuthi abantu baqale ngokudla ngaphambi kokuxubha, hhayi ukuxubha bese ugcina ngokudla.Uthe okunye okubalulekile wukusebenzisa i-tooth floss, okuyintambo yokuvungula ukudla okusalele emazinyweni ngaphambi kokuxubha.“Ngicebisa abantu ukusebenzisa izixubho ezibhalwe ukuthi soft noma eziwu-medium, hhayi eziwu-hard ngoba zona zilimaza amazinyo nezinsini. Kumqoka futhi nokuthi umuntu ashintshe isixubho asisebenzisayo njalo emva kwezinyanga ezintathu.“Abantu abathenge nama-mouth wash, imikhiqizo esiza ukukhuculula amagciwane angasuseki ngesixubho, bese bezijwayeza ukubonana nodokotela bamazinyo ukuze amazinyo abo ahlale ehlanzekile futhi kunganuki kabi uma umuntu evula umlomo,” kuphetha uMthethwa.UKUNQATSHELWA kweziguli ezingenawo amaphepha achaza ukuthi zingobani bakuphi ezikhungweni zezempilo zakuleli kuholela ekutheni izifo zisabalale.Lokhu kushiwo uDkt Tasanya Chinsamy weMédecins Sans Frontières (MSF), ebuye ibizwe ngokuthi iDoctors Without Borders ngesikhathi kunesithangami sokucobelelana ngolwazi ebesibheka ukuthi ngabe abesifazane abazithwele nezingane ezineminyaka engaphansi kweyisithupha, abahlala kuleli bayasizakala yini ezikhungweni zezempilo zakuleli mahhala njengoba kulawula uMthethosisekelo.UNkk Sibusisiwe Ndlela weSection 27 uthe imibiko abayitholile ukuthi abesifazane nezingane bangaphandle abangenawo amaphepha kuyenzeka banqatshelwe usizo ezikhungweni zikahulumeni, noma kuthiwe abakhokhe ngoba abanawo amaphepha. UDkt Chinsamy uthe: “UMthethosisekelo wakuleli uthi bonke abesifazane abahlala ezweni, abangenayo imishwalense yezempilo banelungelo lokuthola usizo lwezempilo mahhala, uma bekhulelwe nezingane abazizalayo ezineminyaka eyisithupha noma ngaphansi kumele zithole usizo lwezempilo mahhala ezikhungweni zezempilo. Akukhathalekile ukuthi banawo amaphepha noma cha. Lokhu akwenzeki kwezinye izikhungo ikakhulukazi ezibhedlela. Laba besifazane bayaya emitholampilo, badluliselwe ezibhedlela bafike babhekane nenkinga yokuthi kuthiwe abakhokhe," kusho yena.Uthe ukunqatshelwa kwabo kungabukeka sengathi kungukonga izinsiza ezibekelwe abantu bakuleli kodwa ngakolunye uhlangothi kungukusabalalisa izifo."Ake ucabange ukuthi uma kunqatshelwa isiguli usizo lwezempilo kanti sinesifo esithathelanayo esifana neHIV nesifo sofuba singasisabalalisa kubantu abaningi bakuleli," kusho yena.Uthe ezinye iziguli zize zisizakale ngokuthi zingene ezibhedlela sezifika ngamaambulensi."Lezi ziguli ziyasizakala kodwa kwesinye isikhathi azinikezwa ubufakazi bokuthi zibelethile, bese zingakwazi ukwenzela izingane zazo izitifiketi zokuzalwa. Uma ingane ezelwe idinga ukuya esikhungweni sezempilo noma esikoleni iba nenkinga ngoba akukho bufakazi bokuthi yazalelwa kuphi." UNkk Lisel Muller weCentre for Child Law, uthe uMthethosisekelo wakuleli ugunyaza bonke omama abazithwele nezingane ukuthi bathole usizo lwezempilo abaludingayo mahhala ezikhungweni zezempilo zikahulumeni."Abantu abaningi uma benqabela abangaphandle usizo basuke bekwenziswa ukuthi abanamaphepha. Inkinga ekhona ukuthi noma ngabe bakwenza ngoba becabanga kanjalo kodwa kunabantu abaningi bakuleli abangenawo amaphepha achaza ukuthi ngabakuphi ngoba abazali babo abanabo omazisi. Kuleli obaba basanda kunikezwa igunya lokuthi nabo bangakwazi ukushayela izingane zabo izitifiketi zokuzalwa kodwa uma beya emahhovisi oMnyango wezaseKhaya abavunyelwa. Inkinga eyenzekayo eyokuthi uma umama wengane engenawo umazisi akakwazi ukushayela ingane isitifiketi sokuzalwa. Izingane ezizalwe zalahlwa kwesinye isikhathi kunzima ukuthola ubuzwe bazo, ababhalise izitifiketi sekudlule isikhathi kuphela isikhathi eside zingenawo amaphepha azichazayo. Ngaleso sikhathi zisalindile azisizakali ezikhungweni zezempilo," kusho uNkk Muller.Uthe lezi zingane kuba nzima nokuthi zingene ezikoleni yize umthetho uzivumela.Uma sifisa ukuphosa itshe esivivaneni sesisombululo ngesifi sonhlangothi, esidume nge-stroke, kumele siye ngqo eqinisweni, singazami ukulungiselela isimo abantu bakithi, bebe bebhubha mihla namalanga. Umsebenzi uJehova angibusisa ngawo wenza ngibalwe nabaningi abasibonayo isifo lesi kaninginingi ukuthi sihlukumeza abafowethu nodadewethu, abazali bethu nabancane imbala. Engosini eyedlule, sikhulume kakhulu ngokwenzekayo uma ushaywa yi-stroke, lapho esingafikanga khona umsusa oyimbangela yawo unhlangothi wansondo!Emuva kwengosi endulela lena ngihlangane nomfowethu ofike ngqo kimi wathi ufisa ukuphendula indawana ebengiyibhale kule ngosi lapho bengikhala ngokuthi abantu bakithi bayakushalazela ukuqala kithi odokotela abalapha ngokwasentshonalanga. Lapha bengikhala ngithi bafika kithi sebeqale ikakhulu kwabomdabu abelaphi, kwesinye isikhathi sebeshaywe ngesesibili nesesithathu i-stroke, isimo sesisibi ukwedlulela. Umfowethu ubephethe iphepha elinale ngosi, lapho ebengigcizelela ukuthi lokhu kwenza kusibeke thina njengabantu abahlulekayo ukuselapha lesi sifo ngoba abaningi bagcina sebeshonela ezandleni zethu, okusishiya nopende othi uma uye kwabasentshonalanga uphethwe ngunhlangothi, ubuya ngebhokisi. Engosini edlule, ngiye ngabuza ukuthi akusikho yini ukusidlala injenje kubelaphi bomdabu lokhu ngoba phela ufika kubo kusanda kwenzeka bese kuthi uma esegula kakhulu, bamkhuthaze ukuthi aye kwabasentshonalanga abelaphi. Iqiniso ukuthi bona bahlale besala bemsulwa kube imitholampilo, odokotela nezibhedlela abasala  nencabhayi. Umbuzo ubuthi abamgcini ngani ogulayo kuze kube sekugcineni? Umfowethu uyavumelana nami kodwa abefisa ukukuveza ukuthi, ngokwakhe yithina odokotela abafundiswe ngokwasentshonalanga ababhebhethekisa ukuthi abantu bakithi bangezi ngokushesha uma beshaywe inyoni ye-stroke, kodwa baqale kwabomdabu. Ulandisa uthi phela thina sigxibha sihlakaze ukusebenza kwabomdabu odokotela bese besaba ukuthi uma bengaqala kithi ngeke sibavumele okanye ngeke sibakhuthaze ukuya kwabomdabu. Uthi ukwelapha komdabu sikubukela phansi kakhulu size sichizele noma yini eyenziwe ngabelaphi abangabanye. Uze angenzele isibonelo sezinhlanga emzimbeni koshaywe i-stroke, uthi odokotela nabahlengikazi baze bakhombisane ngawe, uzizwe ugconeka ubukeleka phansi ikakhulu ngalokhu okusemzimbeni wakho. Umfowethu lona ungikhumbuze ukuthi ukwelapha kwasentshonalanga akuyona impendulo kuzo zonke izifo. Uphinde abuze ukuthi yini eyenza sibukele phansi abanye abelaphi? Abelaphi bomdabu bayabahlonipha abasentshonalanga ekubeni thina singabahloniphi abomdabu. Ubuza kimi ukuthi uma kuzoba nzima ukuya kwabomdabu uma oshaywe uhlangothi ezoqala kowasentshonalanga angicabangi yini ukuthi lokhu kukhuthaza umuntu ohaqwe iy-stroke ukuthi aqale kwabomdabu bese elandelisa? Ngivumile, ngamvumela kupende wabaningi abalolongwe ngokwasentshonalanga ababukela phansi ukwelapha kwakithi komdabu. Yebo, ngisivumile isibhaxu ngokuzithoba. Ekugcineni ngiye ngamqaphelisa ukuthi umuntu oshaywe wunhlangothi isikhathi esiningi usuke enamahlule egazini asuke edinga ukuhlakazwa ngokushesha ngaphambi kokuthi adale umonakalo odlula owokuqala, yingakho ngokubona kwami kubalulekile ukuza ngokushesha kulowo msizi wezempilo ozokwazi ukusiza kula mahlule asuke esegazini. Sehlukane naye kumnandi, saxhawulana kukuhle!Ingqikithi yanamhlanje ithi asikhulume iqiniso, hheyi asiyeke ukuthenga amehlo abantu; iyini imbangela kanhlangothi? Uyini umsusa we-stroke? Impendulo nansi: sekuhlanganiswe konke okuyimixhantela, imbangela ye-stroke ukudla. Hhayi bo, ikuphi lokhu kudla? Impendulo: ushukela. Ushukela? Yebo ushukela! Ushukela lona esiwufaka etiyeni abanye ekhofini unengxenye ewushevu ngokwedlulele, igama layo kuthiwa ngu-fructose. Ushevu uqobo lona.Wenza amafutha esibindini adala ukuxhwala kwesibindi, isibindi sijiye siqinelane sibe phuzi, isibindi sidilingane sibe namafutha.Lo shukelana ushintsha izinhlayiyana okuthiwa yi-insulin, zijiye ziphendukelane nomzimba.I-fructose idala amaswayana emzimbeni agcina edale umfutho ophezulu egazini nobuhlungu emajoyintini bezinyawo namadolo ikakhulu.Yona kanye le fructose esiyithola kushukela ivala ukusebenza kwengxenyana yomzimba okugcina ngokuthi ungazizwa ukuthi ususuthi, kulokhu kuthi yidla into engapheli. Yilesi sizathu esenza ukoma kungapheli uma uphuza lezi ezihlohlozayo iziphuzo.Zingane zakwethu, ushukela wenza ube nesifo esibi okuthiwa yiMetabolic Syndrome. Lesi sifo siyabulala, sidala i-stroke, ukuhlaselwa yinhliziyo, isifo esigulisa umqondo, uvele ukhohlwe izinto zamanje okungaba amagama ezingane, kwabanye bakhumbula okwenzeka kudala, ukhinyabeze umzimba ukhathale ekuseni, ungakaze wenze lutho okungakubeka kuleso simo.Ushukela ugaywa ngendlela efanayo notshwala, kuhluke ngokuthi kutshwala uyadakwa. Yingakho sibona izingane ezincane sezikhukhumalelwa isibindi, izisu zize zicwebezele sekuqhanse nemithambo, isifo esasaziwa njengesiphatha abantu abadala abanenkinga yophuzo kakhulu. Namhlanje sisibona ezinganeni ngenxa yezingane ezincane esizixhinxa ushukela onhlobonhlobo, amakhekhe, iziphuzo ezihlohlozayo, ama-chips afohlozayo, izinkukhu ezingolamthuthu. Izingane zidla ushevu zizincane.Zonke lezi zindlela zokulimala komzimba zigcina zinomthelela ekuvimbeni igazi lingafinyeleli ezindaweni ezibalulekile okanye lidilingane, lenze amahlule kokunye kugqashuke imithanjana emincane yegazi bese liyopha ligxigxize ebuchosheni. Yizindlela lezi eziholela kwisifo sohlangothi. Zonke lezi zindlela zokugula ushukela, nalowo osungaphezu kwezidingo zomzimba yiwona ongungqo-shishilizi ekudaleni nasekubhebhezeleni isifo sohlangothi.Uma ufisa ukuvikela i-stroke kuyacaca ukuthi impendula ithi: Yeka ukudla ushukela, kuhlanganisa noju, iziphuzo ezihlohlozayo, amajusi nalawa okuthiwa ango-100%.Uma ufisa ukwehlisa ukukhahlamezwa yi-stroke, impendulo ithi: Yeka ukudla ushukela nakho konke okunofulawa no-ice creamUma uthi welapha i-stroke kodwa usadla ushukela: usenga ezimithiyoUma uthi uzivikela kusifo sohlangothi kodwa usadla ushukela usabophela inja nogodo.Sizwe sakithi asingazikhohlisi, manje sesinalo ulwazi. Masiwuvikele unhlangothi, singaziqhathanisi nosibanibani, abantu abasoze bafane. Uma uthanda ukuvikela istroke yeka ushukela. Uma ufisa induku yakho ihlale ivukelwa, inganciphi, ingaweli phakathi, ingasheshi ikhafule: yeka ushukela nakho konke okusondelene, nokufuze wona. Uma ungowesifazane ofisa ukuhlale eshisa ocansini, uhlale uhalela, uvukelwa, inanazi ingabi manzi kakhulu, yeka ushukelaMpilonde!UMASIPALA weTheku uthe ushaqekile ngakubone edolobheni ePinetown ngesikhathi uhambele izindawo ezidayisa ukudla okuphekiwe ngoMsombuluko.Ithimba elibhekele ukuhlanzeka kwemvelo liphume inqina liyohlola ngaphansi komkhankaso okuthiwa usazoqhubeka emadolobheni angaphansi kweTheku.Ithimba ebelijutshwe kule ndawo lifike lathola ukuthi enye yezindawo ezidayisa iShwarma isebenza ngokungemthetho kanti nendawo abapheka baphinde badayisele kuyo ukudla ayikho ezingeni elivumelekile, futhi  nemithetho yenhlanzeko abayilandeli njengoba kuphinde kwavela nokuthi badayisa ngaphandle kwemvume.Izithombe ezifakwe ekhasini likamasipala leFacebook zishiye abantu benyanyile futhi bediniwe.Ithimba lithe lithole ukuthi imithetho ayilandelwa, kanti nabasebenzi bathole ukuthi abanazo izimpahla zokusebenza ezifanele.Kuphinde kwayohlolwa nendawo yabadayisi ekuStanfield Avenue khona kuleli dolobha.Okhulumela umasipala weTheku uMnuz Msawakhe Mayisela uthe basazoqhubeka nale mikhankaso.UMayisela uxwayise abamabhizinisi ikakhulukazi awokudla ukuthi abalandele imithetho."Umkhankaso ongenamukhawulo ngoba sinomsebenzi wokuthi wonke amabhizinisi kumele ahwebe ngokuhlonipha umthetho. Siyaziqhenya kakhulu ngomsebenzi omuhle amathimba ethu awenzayo," kusho uMayisela.UMDLAVUZA wesikhumba uyabahlasela nabantu abanebala elimnyama yize ukuba nebala elikhanyayo kukwenza ukuthi ube sengcupheni yokuwuthola.Ucwaningo olwenziwe yi-American Academy of Dermatology, luveza ukuthi u-25% wabantu abanebala elimnyama uma behlaselwe wumdlavuza wesikhumba ababonakali uma umdlavuza usasesigabeni esiphansi, baze babonakale usungene wagxila egazini, okwenza ukuthi abantu baningi bacabange ukuthi  bona bayasinda kulolu hlobo lomdlavuza.INational Cancer Institute ithi umdlavuza wesikhumba wenzeka ngokuthi kukhule ama-cells esikhumba ngendlela engafanele. Kuyenzeka lawo ma-cells ngesikhathi ekhula zingabikhona izigaxa ezibonakalayo okungaba yizimpawu zokuthi unalo mdlavuza.Ama-cells akhula esikhumbeni adala umdlavuza owaziwa ngeBasal Cell Carcinoma, Squamous Cell, Carcinoma ne-Melanoma.I-Melanoma iwona macells ajwayele ukubonakala kubantu abahlaselwe wumdlavuza wesikhumba. La ma-cells ajwayele ukukhula ezingxenyeni zomzimba ezingambozeki uma umuntu egqokile eziye zitholwe yilanga. Kuba ubuso, izindlebe, isifuba, izingalo, imilenze izindebe nesikhumba sasekhanda kodwa kuyenzeka akhule ezindaweni okungavamisile ukuthi zitholwe ilanga.Izingxenye zomzimba i-Melanoma ejwayele ukuzihlasela ingaphakathi lezandla,  izithende.Lokhu kujwayeleke ukubonakala nakubantu abanebala elimnyama.UNGABONA KANJANI UKUTHI UHLASELWE I-MELANOMA?– Lo mdlavuza ujwayele ukuhlasela abantu abaneminyaka ewu-30 kuya phansi, ikakhulukazi abantu besifazane.– Ngokujwayelekile ubonakala ngokuthi kube namabala angamachashazi amnyama noma ansundu esikhumbeni.– Ongoti besikhumba bathi nakuba ukuhlolwa ngongoti ukuthi awunawo yini umdlavuza, kungenye yezinto eziyingxenye yokuhlolwa okwenziwa njalo kodwa kubalulekile ukuthi nawe usibheke isikhumba sakho ukuthi asinalo yini ushintsho, okungaba ngamachashazi noma amabala angafani nesikhumba sakho.– Uma kukhona okubonayo okuyichashazi elimnyama noma elinsundu obungenakho, kuphitshize uzwe ukuthi akuqinile yini – Ukushintsha kombala wesikhumba– Uma ubuvele unamachachazi bheka ukuthi awashintshi umbala wawo noma kube nokuqinile kuleyo ngxenye yesikhumba.– Ukuvumbuka kwezinsumpa ekade ungenazo.– Ukuba nemihuzuko kodwa ungazange ulimale– Ukuba nezinyawo ezimnyama eziqinile ezithendeni naseduze kwezinzipho.UNkk Murray Hewlett ongumphathi omkhulu wakwa-Affinity Health, uthe: "Ushintsho olubonayo esikhumbeni sakho akusho ukuthi seluchaza ukuthi unomdlavuza wesikhumba, udokotela wakho ozokuhlola ngemuva kokuthi umbikele ngoshintsho olubonayo. Uma esola ukuthi unomdlavuza wesikhumba uzokudlulisela kongoti besikhumba abazophinde bakuhlole futhi,"–Uthe kubalulekile ukuthi usheshe usukume uma ubona ushintsho ukuze uma unomdlavuza usheshe utholakale, uqale ukwelashwa ungakagxili kakhulu.Okunye athe abantu bazame ukukwenza ukuthi bangaphumeli elangeni phakathi kuka-10 ekuseni no-4 ntambama, ikakhulukazi ngezikhathi sasehlobo.Uthe uma uzophumela elangeni kumele ugcobe ukhilimu ovikela ilanga ugqoke nezingubo ezivikela ilangaUma uzobhukuda gcoba ukhilimu ovikela isikhumba elangeniGwema ukuthamela ilanga olwandle ngoba kungalimaza isikhumba sakho Gwema ukuhamba nengane enezinyanga esithupha kuya phansi elangeni.Zama ukubonana nodokotela wesikhumba okungenani kanye ngonyaka.ISIKHUNGO esigunyaza ukusetshenziswa kwemithi yokwelapha kuleli iSouth African Health Products Regulatory Authority (SAHPRA), sigunyaze  ukusetshenziswa komgomo weCovid-19, okhiqizwe yiJohnson &Johnson ngaphandle kocwaningo.Njengamanje umgomo okugonywa ngawo abasebenzi bezempilo bekuvumeleke ukuthi usetshenziswe njengengxenye yocwaningo iSisonke Protocol, manje lesi sikhungo sesigunyaze ukuthi usungasetshenziswa ukugoma abantu okungeyona ingxenye yocwaningo kodwa nakho kuzokwenziwa ngaphansi kwemibandela.Isikhulu esiphezulu kwiSAHPRA uDkt Boitumelo Semete-Makokotlela, sithe ukugunyazwa kwalo mgomo kuncike ekutheni uphephile okuvezwa imininingwane ethunyelwe ngabakhiqizi bawo kulesi sikhungo kusukela phakathi kukaDisemba nyakenye noMashi walo nyaka."Omunye wemibandela ukuthi lo mgomo usetshenziswe kulandelwa imigomo nemibandela yoMnyango wezeMpilo kuleli, okungukuthi kumele imiphumela yocwaningo oluqhubekayo ngawo lo mgomo umnyango waziswe ngayo nokuthi kumele abakhiqizi bazise umnyango ngohlelo abanalo lokulawula ubungozi," kusho uDkt Semente Makokotlela.Uthe okwamanje imininingwane yalo mgomo iveza ukuthi awubagulisi kakhulu abantu uma bewusebenzile, kuyenzeka bagule  nje okungatheni okufana nokukhathala, ubuhlungu lapho bejove khona, ubuhlungu bekhanda nokucanuzela kwenhliziyo.Uthe okwamanje lo mgomo ungagcinwa izinyanga ezingu-24 uma ubekwe endaweni enokubanda okungu-minus 25 degrees  kuya ku-15 degrees. Kulezi zinyanga lo mgomo ungakwazi ukugcinwa efrijini elizowenza ube yiqhwa kodwa uma sewuke wancibilikiswa ngeke usakwazi ukuphinde uwenze iqhwa futhi.UNgqongqoshe wezempilo uDkt Zweli Mkhize,  uthe imigomo engu-1 million  ekhiqizwe iJohnson&Johnson izofika kuleli kule nyanga, engu-900 000 yokwengenza izofika ngoMeyi nangoJuni.Uthe izibalo zabagonyelwa iCovid-19 zizoqala ukwenyuka kusukela ngoJulayi.Uthe lo mnyango wawuhlele ukuthi uzothola umgomo ongu-5.5  million okhiqizwe yi-Pfizer, obekuzogonywa ngawo kuze kufike kuJuni kodwa lo mgomo ubambezelekile.Uthe okunye okubambezele uhlelo lokugoma ukuthi i-AstraZeneca eyase ithengiwe kuleli kwatholakala ukuthi ayiliviki igciwane elitholakale kuleli i501Y.V2."Kudingeke ukuthi sishintshele ekusebenziseni iJ&J nayo ebingeningi, besithola leyo ebuya kwamanye amazwe.  Kodwa uhlelo lwethu lona belukulungele ukugoma abantu," kusho uMkhize.Uthe i-AstraZeneca ebithengwe kuleli isidayiselwe i-African Union (AU).Uthe amazwe abelwe lo mgomo yiNigeria, Ghana, Senegal, Guinea, Togo, Sierra Leone, Zimbabwe, Liberia, Mauritania, Gambia, Guinea-Bissau, Malawi, South Sudan, Comoros, Egypt, Seychelles, ne-Uganda.ISIKHUNGO esibhekelele ukugunyazwa kwemithi yokwelapha, iSouth African Health Products Authority (SAHPRA) ,sithi umgomo weCovid-19 okhiqizwa abakwaPfizer uphephile abantu bakuleli abaqhubeke bagome ngawo.Ngeledlule kuputshuke ulwazi okuthiwa belugcinwe yisikhungo esigunyaza imithi yokwelapha e-United States, iFood and Drug Admninistration (FDA) oluthi zingu-1 291 izifo ezingakuphatha ngemuva kokugoma ezidalwa yilo mgomo.Lokhu kuthiwa kuvezwe ucwaningo obelwenziwa ngabantu abangu-7 million bakuleliya lizwe ababike ukuthi babe nokungaphatheki kahle ngemuva kokugoma ngalo mgomo.Abezempilo bathe akuyona into abantu okumele ibakhathaze ngoba ukugula kuba yisikhashana futhi kwabaningi kuyaziphelela ngemuva kosuku begomile , bambalwa abagule kwaze kwafinyelela ekutheni baye ezibhedlela.Isikhulu esiphezulu se-SAHPRA uDkt Boitumelo Semete-Makokotlela, sithe  ulwazi abanalo ngalo mgomo alukhombisi ukuthi kunobungozi obukhulu ngawo, bathole ukuthi ukungaphatheki kahle okwenzayo kuncane yinto eziphelelayo kwabaningi.“Ukungaphatheki kahle esikwaziyo okudalwa yilo mgomo akuyona into engaholela ekutheni impilo yomuntu ibe sengcupheni. Uma sibheka lokho kungaphatheki kahle sikuqhathanisa nokuthi lo mgomo ugwema ukuthi umuntu angashoni uma ethola iCovid-19, sibona ukuthi umgomo   kusamele usetshenziswe,"  kusho uDkt Semete Makokotlela.Uqhube wathi yonke imikhiqizo yezempilo ngaphambi kokuthi igunyazwe iyahlolwa ukuthi iphephile yini nokuthi abakhiqizi bayo bayilandelile yini imigomo ethile.“Ukuphepha yinto yokuqala ebhekwayo emikhiqizweni yezempilo ngaphambi kokuthi igunyazwe. Uma singekho isiqiniseko sokuphepha leyo mithi ayiphasiswa. Abakhiqizi bemithi ngaphambi kokuthi umgomo ugunyazwe basinikeza lonke ulwazi ngomkhiqizo wabo kuhlanganisa nokuthi yini engase ibe wumxhantela mphumela kowusebenzisile,” kusho yena.UKUGOMELA umkhuhlane kubalulekile  ukuze kugwenywe ukuthi kube nabantu abazogula kakhulu badinge ukuthi balaliswe ezibhedlela.Inhlangano yezempilo emhlabeni, iWord Health Organisation (WHO), ithi u50% wabantu abaphathwa umkhuhlane  kuleli baye badinge ukuthi balaliswe ezibhedlela ngoba baphathwa umkhuhlane onzima,  ngakho kubalulekile ukuthi abantu bawugomele umkhuhlane. Ukuhlasela kobhubhane iCovid-19, sekufake igcindezi ezikhungweni zezempilo, ngakho ukuze kugwenywe ukuthi kube nabantu abaningi abazodinga ukulaliswa ezibhedlela bephethwe umkhuhlane, kubalulekile ukuthi abantu bagomele umkhuhlane.IWHO ithi babalewa ku-3 kuya ku5 million abantu abaphathwa umkhuhlane emhlabeni ngonyaka kubo u1.2 million abantu bakuleli.Ithe yize kunemigomo ebekiwe yokuzama ukunqanda ukusabalala kweCovid-19 okungukuthi abantu kumele baqhelelane , bageze izandla  banciphise nokuhamba behlangana nabantu leyo migomo ingasiza nakuwo umkhuhlane kodwa ithi akusho ukuthi ngeke abantu besaphathwa umkhuhlane uma belandele leyo migomo ngoba igciwane lomkhuhlane likhona emoyeni ngalesi sikhathi.Usolwazi Lucille Blumberg weNational Institute for Communicable Diseases (NICD), emqingweni wezempilo okhuluma ngokuphathwa umkhuhlane kuleli, iSouth African Medical Journal (SAMJ), uthe amagciwane omkhuhlane kuleli ahlasela phakathi kukaMeyi noSepthemba.Uthe umkhuhlane usabalala ngokushesha futhi uphatha bonke abantu kungakhathalekile ukuthi baneminyaka emingaki." Umkhuhlane ungaba mubi kakhulu kubantu abanezifo ezenza ukuthi amasosha abe ntekenteke ezifana neHIV, iTB, isifo sikashukela, isifo sezinso, esokungagayeki kahle kokudla nezinye," kugcizelela uSolwazi Blumberg.Uthe abesifazane abakhulelwe nabantu abakhuluphele ngokweqile, izingane ezincane nabantu abadala kunamathuba amaningi okuthi bahlaselwe umkhuhlane futhi kubo ube nzima.Uthe indlela esebenzayo yokuvika umkhuhlane ukuthi  uwugomele yonke iminyakaUthe nakuba umkhuhlane uvgwemeka ngokugoma kodwa abantu abanamasosha antekenteke kungenzeka ukugoma kungabavikeli ngokuphelele kodwa umgomo uyabavikela ekutheni bagule kakhulu badinge ukuya ezibhedlela noma bashone." Ukugomela umkhuhlane kungasiza ekutheni kuvikelgwemeke isimo lapho izikhungo zezempilo zizoba nengcindezi ngenxa yeziguli eziningi ezinomkhuhlane nezineCovid-19.  Okumele sikukhumbule ukuthi umgomo weCovid-19  awuwunqandi umkhuhlane, kanjalo nowomkhuhlane awuyinqandi iCovid-19,“ kusho yena.ONGOTI bezempilo bathi kungakuhle ukuthi nabafana bagonyelwe ukuthi bangasitholi isifo socansi iHuman Papillomavirus (HPV) njengamantombazane.Isikhungo esibhekele ukulawulwa kwezifo e-Africa, i-Africa Centre for Disease Control and Prevention (CDC), sithe iningi labantu abazibandakanya nocansi kuyenzeka bahaqwe ilesi sifo kodwa bangabi nolwazi lokuthi banaso.IHPV kubantu abaningi besifazane uma ingelashwanga iholela ekutheni baphathwe umdlavuza wesibeletho.Ukutheleleka nge-HPV ngokuvamile kudala ukukhula kwesikhumba noma ulwelwesi lwamafinyila (warts). Kunezinhlobo ezingaphezu kuka-100 ze-human papillomavirus (HPV). Ezinye izinhlobo zokutheleleka nge-human papillomavirus (HPV) zibanga izinsumpa, kanti ezinye zingadala izinhlobo ezahlukene zomdlavuza.Izinhlobo eziningi ze-HPV azidali umdlavuza kodwa ezinye zidala umdlavuza womlomo wesibeletho. Ezinye izinhlobo zeHPV  zidala umdlavuza wesitho sangasese sabesilisa, owomlomo wokulahla indle nowomphimbo i-oropharyngeal.Ngokuvamile  iHPV ithelelana ngokuya ocansini nomuntu onayo noma ngokuthintana kwesikhumba. Imithi yokugoma iyasiza ekugwemeni izinhlobo eziningi zeHPV ikakhulukazi ezidala umdlavuza wesibeletho nezinsumpa.ENingizimu Afrika umgomo weHPV unikezwa amantombazane aneminyaka eyisishiyagalolunye kuya phezulu angakazibandakanyi nocansi, okwenziwa ezikoleni ngokubambisana phakathi koMnyango wezeMfundo eyiSisekelo noMnyango wezeMpilo, i-ACDC ithi nabafana kumele banikezwe lo mjovoOdokotela bathi ukumunca isitho sangasese  kunomthelela ekutheni kube nabantu abasha abaphayhwa umdlavuza womphimbo kanti abantu abasha kubukeka sengathi le ndlela yokwenza ucansi bayayithanda.Kule nyanga amakhemisi abakwaDis-chem anomkhankaso wokufundisa ngokubaluleka kokugomela iHPV ikakhulukazi kubafana okuhambisana nokuthi le nyanga eyamadoda.UNkk Lizeth Kruger, isikhulu somtholampilo wakwa-Dis-Chem, uthe: " Akukaze kukhulunywe kakhulu ngokubaluleka kokuthi nabesilisa kumele baligomele leli gciwane. Ukugonywa kwabafana kuzonikeza amantombazane ukuvikeleka okuphindiwe.Yini eyimbangela ye-HPV emadodeni?Igciwane lisabalala kakhulu ngesikhathi kuyiwa  ocansini lwangemuva  noma lwesitho sangasese sowesifazane nokuthintana kwesikhumba nesikhumba ezindaweni zangasese ngesikhathi kuyiwa ocansini.Kunzima ukusho ukuthi leli gciwane likungene nini ngoba  lingaquba emzimbeni wakho iminyaka ngaphambi kokuba kuvele izimpawu.Yiziphi izimpawu ze-HPV?Nakuba iningi lamadoda ane-HPV lingenazo izimpawu kodwa kuyenzeka abanye babe nezinsumpa esithweni sangasese,  ukukhula okungavamile kwenyama kuso isitho sangasese, izimila . Uma ubona noma yikuphi okushiwo ngenhla kumele ubonane nodokotela ngokushesha.Ngenhlonipho, ngingakangeni esihlokweni sanamhlanje ngicela ukuthi jwaphu ngesiguli esingubaba engisibone izolo lokhu. Lo baba wayengakholwa ukuthi ukuqaqamba kwezinyawo kwelapheka ngokushesha, wayesethi hhayi asimelaphe unyawo olulodwa. Nebala senza njalo selapha unyawo lwesokudla kuphela. Simbone esezibuyela yena, esezocela ukwenziwa nakulolu olunye; esesitshela ukuthi usekwazi ukushaya ingoma asine ngalolu olwelwashwayo. Ngivele ngakhumbula nje ukuthi konje abantu besizwe sakithi baze bakholwe ngokubona phela!Namhlanje ngithe ngenyanga yethu osokhaya, izinto eziyizinhloko, ongqongqoshe bamakhaya ake sikhuze umhlume lo ovele wenze induku ithambe ibe imfaba. Ngiyayibongela indoda engakabazi ubuhlungu benduku evele ivuke kancane ibe into ethambile ebhocobele, uthi uyizama wedwa lutho, aze nomlingani wakho ebona usizi azokusiza azokushokisa le nto evele yathamba yangabambeka nasezandleni, nizame nobabili ukuyikhombisa umthombo wensindiso, lutho ngane yakwethu ivele iphelele ezandleni. Yeyi ibuhlungu leyonto! Abantu besilisa engibelaphayo baze bathi kuba ngconywana uma kungumuntu osumjwayele, kubuhlungu kuyezwela uma niqalana, uswela umgodi ozovuleka ungene. Umuntu wesilisa ongakabazi lobu buhlungu, makazi  ukuthi kuyokwenzeka kuye ngelinye ilanga uma engasukumi elaphe umhlume okanye ahlale ezivikele kulo sofasilahlane wesifo esingundabamlonyeni.Induku evuka izithambele inezimbangela cishe eziyisithupha, umhlume ungenye yazo. Induku engaqini evele ilokhu imoyizela ithambile ingadalwa: yigazi elingenele elifinyelela kuyo induku ngenxa yokuvimbeleka emithanjeni, inhliziyo ephundulekile engakwazi ukukhipha igazi elanele, ukushoda kwekhemikhali ethile egazini, izifo ezithinta kakhulu igazi nemithambo njengesifo sikashukela nesifo somfutho ophezulu wokuhambisa igazi emzimbeni, imidlavuza yegazi noma eyezakhi zegazi bese kuba yiwo umhlume.Okugqamayo ukuthi umhlume yiwona ohamba phambili ekuhlukumezeni abesilisa; isimo siyaphindephindeka uma kukhona esinye salezi zifo esesizibale ngenhla.Umhlume kwabesilisa ungena ngomuzwa, lona osuka ngasekupheleni kweqolo uguduze ngaphakathi esinqeni uze uyohlukana kabili ingxenyana iye embhobheni wendle, enye iye ebulilini besilisa. Isifo umhlume senziwa ukuhuzuka noma ukulimala kwalo muzwa omkhulukazi. Lokhu kulimala kungadalwa ukuqunjelwa okungapheli okuzokuphoqa wena oqunjelwe ukuthi ukhanule kakhulu uma uzikhulula. Lokhu kuyacacisa ukuthi akumele sibekezelele ukuqunjelwa, okwenza usuze njalo. Siyabona lapha ukuthi isizathu sokuthi amadoda athande ukuchatha yini? Ukuchatha akulona ichilo, kuyindlela enhle yokukhulula isisu ukuze ungadonsi ukhanule uma uyolahla indle kuze kulimale umuzwa lona ozokudalela umhlume. Okunye okungabangela ukulimala kwalo muzwa izifo ezithinta umzimba wonke, ukulimala emgogodleni nasesinqeni, amakhemikhali awushevu emzimbeni angafika aphihlize aphithanise ukwakheka kwalo muzwa, ukuphuza utshwala, ukubhema ugwayi, ingcindezi engamandla yomqondo, umdlavuza wombhobho wendle nomdlavuza wezicubu zawo umbhobho. Ngiqinisekile ukuthi omunye useyabona ukuthi izimpawu zomhlume kule ndawo: ukuqunjelwa, ukusuza okweqile, iqolo elibuhlungu, ukukhathala komzimba, induku engaqini, induku engavuki nhlobo, induku eshesha ikhafule, induku enciphayo ibe mfishane iphinde ibe ncane ngomzimba, nenduku evuka kodwa ikushiye endleleni enye ize iwele phakathi kumuntu wesifazane.Ngiyethemba ukuthi angiphambuki uma ngithi induku engavuki, esheshe ikhafule, evuka kodwa ivele izicishele endleleni nenduku evele ithambe ize idinge ukushokwa; lesi isimo esibalwa kwezinkulu ezenza owesilisa aphatheke kabi ngendlela eyisimanga. Isifo umhlume singena siguduze silimaze into umuntu wesilisa azizwa ngayo ukuthi uyindoda, uphelele.Umhlume uyakwazi ukudlula lapha bese uya ezindaweni eziningi emzimbeni ufike unombele kuzona. Kuyilapha esiyaye siwunikeze amagama anhlobonhlobo ngokwezindawo ezihlaselwe, kodwa konke kube kungaphansi kwesambulela esiwumhlume.Umhlume uyelapheka nezimpande zawo, esikucelayo ukuthi indoda mayisukume iye kudokotela wayo; asiyeke ukuba ngoFelaphakathi.Amanye amadoda  ayathanda ukuthi sesinazo izingane, umlingani wami‘makakwemukele’ ukuthi ngikulesi simo! Yeyi ayikho leyo nto, indoda nendoda mayiphakamise isandla iphumele emnyango iye kozelapha.Mpilonde!AKEKHO ongaphika ukuthi ukuzingcolisa (ukuzimoshela) umdala, ngenye yezinto ezikuphoxa kakhulu uma yenzeka kunoma ngubani; kungaba sebusuku noma emini.Kunabantu abayaye bacabange ngisho ukuzibulala imbala uma bezithola bephethwe yisifo esibenza bangakuzwa ukuza kwendle okugcina ngokuthi itshe lentaba liziphumele ngaphandle. Usuyozwa ngephunga okanye uzwe ngobumanzi njengengane. Kunzima ukucabanga ukuthi kungakanani ukujivazeka okuhambisana nesimo esinjengalesi, angikhulumi ke uma isehlo senzeka uphakathi kwabantu. Sengihlangane nabantu abaningi abahlushwa yilesi simo. Lokhu kwenzeka kubantu abasha nabadala; abesifazane nabesilisa, awukho umehluko. Okumnandi ukuthi isimo esinjengalesi siyelapheka futhi siphele. Inselelo kuba kubantu bakithi abahlala isikhathi eside bejikileza, bengezi ukuzofuna usizo oluqondile.Umhlume yisifo esinobungozi kakhulu, esidinga ukwelapheka ngokuphelele futhi welaphe umsusa waso. Akusona isifo sokufuhlela imithi nje, ungazi nokuthi iyiphi imbangela oyelaphayo? Sike sachaza ezingosini ezingaphambili ukuthi umhlume yisifo esichamuselwa ukukhuhleka nokulimala kwemizwa, ngenxa yokugangatheka kwemizwa, kugcina kuphunduleka izicubu. Yingakho uthola ukuthi imizwa nezicubu okumele kwenze umhlanganiso wokulawula umbhobho wendle kuvele kuthiphalaze; indle iziphumele nje ngokuthanda kwayo. Umbuzo mhlawumbe uzothi, yini eyenzekayo ngaphambi kokufika ekubeni amabhuleki aphele, indle iziphumele? Asikhumbuzane ukuthi umhlume uyingxenye yokugangatheka kwemizwa nemithambo okuholela ezifeni nasezimeni eziningi ezahlukene. Umhlume wona kusuke kulimele umuzwa omkhulu ovela emgogodleni, empeleni ngasezansi nawo umgogodla. Lo muzwa umkhulu unjalo, uguduza emathanjeni ezinqe uze ufike lapho uhlukana khona kabili, uyolawula imizwa yocansi nezicubu zakhona. Enye ingxenyana ilawula izicubu zombhobho wokukhipha indle. Yingakho uthola ukuthi izimpawu ezilandelayo zivela njengomgodla wevungu:kunembobo embiwe yahlukanisa amathamboUbuhlungu obuba ngaphambili kuba ngathi idolo liyagwaza ezinhlangothini, indawana engaphambili naphakathi nalo Mangiphawule ukuthi umhlume uyabahlasela nabesifazane ebulilini babo, ngoba isikhathi esiningi kuyaye kukhulumeke kube ngathi ngabesilisa ababa nenkinga yokuncishelwa yizinduku zabo ziphinde zingavuki. Kwabesifazane esibabonayo ezikhungweni zokusebenzela esibalaphela umhlume, bonke bakhala ngokungasaluhaleli ucansi futhi bengavukelwa. Abaningi basitshela ukuthi balwenza nje ngoba abalingani babo basuka befisa kanjalo. Siyaye siqhubeke sibabuze ngobhontshisi wabo, ukuthi alukho yini ushintsho abalubonayo? Bonke bayachaza ukuthi ubhontshisi usunciphile abanye baze bathi awusekho mpelampela, sekuyinqudulu nje. Umhlume awukhethi bulili!Ngiyethemba ukuthi lokhu kuyasibeka isithombe sokuthi abesifazane nabo banenkinga enkulu yokungahaleli futhi bengavukelwa. Lokhu okungaholela ekutheni kube nzima ukufika kuvuthondaba. Ngisho lokhu ngoba ngiyazi ukuthi baningi abesilisa abasishayela ucingo nesibabonayo bethi abathandwa babo abafiki kuvuthondaba, lokhu kuyabahlupha kakhulu. Uma kunjalo, kungenzeka isithandwa sakho sinesifo somhlume; impendulo ithi othandiweyo wakho makelaphe umhlume, impilo iqhubeke iye phambili.Namhlanje sikhuluma ngomhlume ogcina ngokuthi iziqhobosho ziphele, indle iziputshukele, kwabanye kuze kuphumele ngaphandle nombhobho wokukhipha indle.Ebesikugcizelela lapha ukuthi lokhu kwenzeka emzimbeni, akukwazi ukuthi kuvele kuzimele kodwa ngokwenzeka, kuningi okunye okwenzekayo okuhambisa nalokhu kugula.Isifo sokuphelelwa ngamabhuleki, ukhiphe umoya kakhulu kuze kuholele ekutheni indle iziputshukele ingabambeki, siyelapheka ngaphandle kokuthi uye kohlinzwa. Hamba uye kudokotela wakho umchazele okwenzekayo, ngisho ngabe wumchamo oziphumelayo; uzoluthola usizo, welapheke ngokuphelele.Mpilonde!KUNETHEMBA lokuthi umjovo ovikela iHIV wezinyanga eziyisithupha ungawavikela amantombazane ukuze angatheleleki ngegciwane.Lokhu kushiwo ngusosayensi oyinhloko eDesmond Tutu HIV Center, engaphansi kweNyuvesi iCape Town, uSolwazi Linda Gail Bekker. I-Desmond Tutu HIV Center, yisikhungo esicwaninga ikhambi okuhloswe ukuthi livikele ukutheleleka kwamantombazane ngegciwane lengculazi.Lolu cwaningo lubheka ezinye izinsiza ezingasiza ekuvikeleni igciwane lengculazi ngaphandle kwamaphilisi aphuzwa zonke izinsuku athithibalisa iHIV, nepre-exposure prophylaxis (PrEP).Lwenziwa ebantwini abangu-5000 okungabaseNingizimu Afrika, nabase-Uganda, ukubheka ukuthi ngabe umjovo onomshanguzo iLenacapavir, neminye emibili ungakwazi yini ukuvikela ukutheleleka kwegciwane leHIV.USolwazi uGail Bekker, uthe ucwaningo beluneminxa emibili, owokuqala ubheke ukuthi umjovo uphephile yini, owesibili wabheka ukuthi ngabe ungawasiza yini amantombazane asemancane okusabonakala eqhubeka ehaqwa yiHIV yize zikhona izindlela zokuvikela igciwane  kuleli amakhondomu, namaphilisi anjengePrep, engamaphilisi nezinye.Kunenkolelo yokuthi amantombazane amancane adinga into azokwazi ukuyisebenzisa ngaphandle kokuthi atshele athandana nabo ngoba ayehluleka ukugcizelela ukuphepha kwathandana nabo."Kulolu cwaningo bekusetshenziswa amakhambi amathathu okuyi Lenacapavir, iTruvada,  neDescovy. Bekusetshenziswa indlela yokuthi abayingxenye yocwaningo nabacwaningi bangabi nalo ulwazi lokuthi ngobani abajova ngamaphi amakhambi,  kuze kube kufike isikhathi sokuthi kubhekwe ukuthi yiliphi ikhambi elenza kangcono. Sithole ukuthi ebantwini abangu-2, 134  abebejova ngeLenacavir akekho otheleleke ngeHIV. Kwabangu-1068 abebejova ngeTruvada abangu-16 batheleleke ngegciwane, ebantwini abangu- 2136 abebejova ngeDescovy babangu-39  batheleleke ngeHIV," kuchaza uSolwazi Gail Bekker.Uqhube wathi ucwaningo luveze ukuthi sikhona isidingo sokuthi kube nenye indlela yokuvikela amantombazane kodwa ingasetshenziswa yodwa njengokuthi abesilisa kumele basoke futhi basebenzise ikhondomu.Uthe ucwaningo aluphelile lusaqhubeka kodwa manje abayingxenye yalo nabacwaningi sebezokwazi ukuthi ngobani abasebenzisa maphi amakhambi. Wathi abayingxenye yocwaningo banikezwe nethuba lokuzikhethela ikhambi abafuna ukujova ngalo.Okwamanje umjovo awukatholakali kuleli, usasetshenziselwa ukwenza ucwaningo kuphela kodwa iGilead Sciences,  ithe izohlinzeka izinkampani ezikhiqiza imithi ngezimvume zokuwukhiqiza ukuze zenze imithi engama-generic engeke ibize kakhulu.UMLOTHA emlonyeni, sasinda ezifweni nasekubulaweni izinso! Lesi kumele kube yisiqubulo sethu sonke thina esisafuna ukuphila isikhathi eside emhlabeni singenankinga yezinso, zonke izifo zihambela kude nathi. Ukube ngangiwumholi wenhlangano yepolitiki, ukube benginamandla okubingelela emisakazweni nakwithelevishini ngabe ngiphoqa wonke umuntu ukuthi aphimisele la mazwi njalo uma eqala okanye ephetha usuku. Awucabange nje zonke izingane zethu ezikoleni sezinesiqubulo esinjenga lesi? Zingancipha ngokuphindiwe izibalo zabanesifo sezinso. Izinga labanemifutho ephezulu lingehla ngokuphindiwe. Uthanda ungathandi, izinkinga zesifuba ziyoya ekushabalaleni. Zingancipha zigcine zishabalele izinhlungu zamadolo namajoyinti nje jikelele.Awucabange nje sesingenazinkinga zamehlo. Nalabo abahlala bekhala ngezinyawo ezibuhlungu sekuyinto eyiphupho. Bangeke basale ngaphandle abahlushwa ngamakhanda angalapheki. Izinkinga zokuqumbelana sekuyiphupho langempela, ngoba ziyobe sezinciphe kakhulu izinkinga zasemathunjini jikelele.Omunye uzothi mhlawumbe udokotela uyaphupha, cha akunjalo ngisezingqondweni, ngiphelele. Konke lokhu ngikusho ngoba ngiyazi ukuthi imbangela yezifo nezimo engizibalayo ziphenjwa wukulimala kokwakheka kwemithambo igcine seyingasakwazi ukuvuleka. Lokhu kudala ukuphunduleka kokukhiqizwa kwekhemikhali ebizwa ngokuthi yi-Nitrogen Oxide. Ukhiye wekhemikhali eyigesi ekhiqizwa yimithambo yethu ukuze ikwazi imithambo ukuvuleka ngokwemvelo. Bafowethu nodadewethu yini esehlula ukuphendula ngeqiniso umbuzo othi esikhathi sakudala, singakazalwa, izifo zezinso zazikuphi? Yayingekho yini le mithambo nenhliziyo namhlanje enyusa ukufutha kwenhliziyo size sidle imishanguzo? I-Heart Attack (ukuhlaselwa kwenhliziyo ngenxa yokushoda kwegazi elinomoya onamandla) yayibayekeleni okhokho bethu? Imidlavuza engaka yayikuphi? Isifuba somoya sona? Amakhanda asesihlakaza ubusuku nemini ayekuphi? Yini eyayenza okhokho bakwazi ukuguqa ngamadolo bagaye etsheni, baphume bayosebenza amasimu, bengakhali ngadolo eligwazayo nelinkenkethayo? Babengakhali yini noma bezwe ubuhlungu bezinyawo? Yini le esenze sahluka kangaka thina?Impendulo ithi babehlanza umlomo namazinyo ngomlotha, ngamalahle, ngesikhonko nangesundu. Yini thina eyasishintsha kulokhu? Impucuzeko! Le mpuncuzeko eyenza singakwazi ukuzicabangela, sihlale silinde kuze kusho abebala bathi, “Yekani-ke manje seningakwenza lokhu”. Nanoma kuzicacela ukuthi siyabhubha, sikhetha ukuvala amehlo. Impucuzeko ize nezifo, sifa ubuthaphuthaphu. Ukubuyela emuva siyoxubha ngomlotha sikubona kuwukuzehlisa, engathi senza okungeyikho ngoba silinde kube abaseMelika abamhlophe abasitshelayo ukuthi masishintshe le nhlanganisela yokuxubha ngoba iyasibulala. Uma kusasho umuntu omnyama njengathi akukabi yikho. Angithi?Babengawusebenzisi ushukela kangaka ngezikhathi zabo, thina konke esikudlayo kunoshukela. Ngisho umuntu esetsheliwe kwathiwa umzimba wakho uyehluleka ukulawula ushukela, wena sekumele ushanguze ngezinto zikashukela. Hhayi thina siyaqhubeka sidle zonke izinto ezinyusa ushukela; kungaba yiziphuzo ezihlohlozayo, ama-pizza, izinkwa, ama-roll, ama-chips, irayisi emhlophe, olamthuthu. Siqoba siyavungula ngoba asinandaba? Ngicela ukuxoxa nansi indatshana eyenzeke kimi uqobo njengoba kade sine-Covid 19, abantu bakithi beshona kakhulu. Abasakhumbula ngabhala kakhulu nami ngiphonsa esivivaneni ngezizathu ezazenza usibhuqabhuqe umkhuhlane, ngangibhala ngesiZulu njengoba ngenza nje. Omunye umlingani wami ongudokotela naye owayesanda kuqeda esikoleni, owayengumlungu, wayesebenza eMseleni esibhedlela; wabhala into eyayifana ncamashi nalena engangiyibhale ngesiZulu, yena wayichaza ngesilungu. Senginqamlela nje, kuthi sikomunye umhlangano omunye engingeke ngimgagule ngegama umholi omkhulu impela nje, waphimisela echaza ukuthi yena le nto uze wayizwa kahle njengoba kade ibhalwe yilo dokotela omhlophe. Ngithi ngakhubeka ngaze ngakhala zehla mi izinyembezi! Umholi phambi kwami uncoma lo mlingani wami ngoba engumlungu, ngento ekade ngiyichaze ncamashi ngesiZulu sakithi kodwa umholi uthi uyizwe wayiqonda ngoba isivela kumlungu, obhale ngesiNgisi! Hheyi ngithi namanje ngeke ngisilibale lesi sahluko. Ozakwethu, ngiyacabanga lokhu kuyenzeka nakweminye imikhakha. Umuntu wakithi omnyama kulula ukukholwa kakhulu alandele into eshiwo owebala, ngisho ngabe ukuphi ngokwamava nangokufunda, lokho kuyenzeka kubonakale kamuva. Uma ungena nje usibuka bese kuthiwa kuwe hamba uyokhuluma nodokotela kukhona owebala, amathuba maningi azothi yiya kulona webala. Baningi abantu bakithi asebahlinzwa ngapha nangapha singekho isidingo kodwa kwasho owebala elithile, bavumela phezulu.Ake sibuyele nje ngesikhathi se-Covid-19, sonke sasazi kamhlophe ukuthi alukho ucwaningo lwesayensi olwalwenziwe, akekho owayenesiqiniseko sezimpawu zayo. Abantu babegula phambi kwethu kodwa kwakuze kukhulunywe ngophawu olubonakalayo lweCovid uma selushiwo abaseMelika, bese uzwa iziphathimandla sezikhuluma ngazo ezweni lethu. Awazi indlela eyayingihlukumeza ngayo le nto? Yini eyayenza singazithatheli izinqumo ngeziguli zethu? Yini salinda kwaze kwaba yiMelika ekhuluma nge-acid okuthiwa yi-Uric Acid kuyi-Covid ngaphambi kokukhuluma ngayo? Yini eyenza kuze kube yiMelika ekhuluma ngokuthi kuyenzeka umuntu one-Covid aguliswe umuminzo, asingabheki amaphaphu nje kuphela? Omunye uyothi udokotela ukhuluma kanje ngoba elwa kanti cha akunjalo. Yingoba umlando uyasitshela ukuthi ukulandela elinye izwe kusidukisile kumanje sibulawa yizifo. Sibulawa ushukela ngenxa yokudukiswa, namhlanje abantu bakithi babulawa amakhemikhali okuxubha ngenxa yokulandela okushiwo nokwenziwa ngelinye izwe. Namuhla sinezinso ezingasebenzi, amakhanda angapheli, sigula ngokomqondo, siyafa ubuthaphuthaphu. Ucwaningo lukhombise alwananaza, lwathi amakhemikhali asenhlanganiseleni yalokhu esixubha ngakho kuyasibulala, kodwa abantu bakithi bakuphakamisela amehlo uma uthi asibuyele emlotheni, yiyona ndlela engasibangeli izifo. Ake sibuyele emuva, lokhu kuyosisiza ekwehliseni isisindo sezifo esizweni.Mpilonde!IQINISO liyakusikhulula! Ubani nobani onenkinga yokungavukelwa kwenduku noma singacikoza sifike kuphi ngokukwazi ukuya ocansini, yena uyojabulela ukuphila kwenduku yakhe, ivuke iqine ngqi, ihlukane nokuwela phakathi. Kwabanye ize inciphe ibe ncanyana, usabe nokuyiveza. Angiphathi lena yokusheshe ikhafule.Kukho konke eyokushesha ikhafule kuziqwaqwada emakhanda ngenxa yokuthi usuke wena usujabulile, usuthe ekugcineni uMdali usewuzwile umthandazo wakho kanti awubuzanga elangeni. Kuzothi usathi nalu uju, ‘khafu' sewuphelile umhlangano olandelayo kawaziwa ukuthi uyoba nini.Usuyominca, uzisongasonge uze ufike lapho ivuma khona! Ozakwethu bazovumelana nami ukuthi lezi zimo ezibhaliwe njengeziyimbangela yenduku ewayo, hhayi sengathi kukhona okungakashiwo! Kuyashiwo phela kubalwe onhliziyo, isifo sikashukela njalo njalo kodwa uyothi usuzibhekele zonke izifo ezibaliwe kodwa induku lutho ukunyakaza.Abanye baze bathandaze izilimi impela, ivele ithi ‘lala lulaza! Akekho ongaphika uma ngithi abafowethu nodadewethu kwezempilo lezi zimo okuthiwa ziyizimbangela sezizanyiwe kodwa umphumela lutho. Kunabesilisa abaqalwa yilesi sifo besebancane, bengenashukela, bengenanhliziyo eyisifo beziphilela nje. Ngikhuluma ngabantu abangenangcindezi ebuchosheni kodwa lutho kwale! Umbuzo uthi pho  inkinga engumsusa ikuphi? Impendulo ilele ekulumbaneni kokusebenza komzimba kuphembelwa wukugula okuphehlwa yisibindi. ‘Uthini udokotela?’, omunye uzosho. Ngisho ngikhumbuza ukuthi isibindi singumakhonya emzimbeni, ukugula kwaso kubhebhethekisa ukugcwala kobuthi egazini, gazi lelo elizogcwala umzimba wonke. Isibindi sithontelanisa amafutha awushevu.Yila mafutha azophehla izifo eziyisishiyagalombili ezivele zigcwale umzimba wonke. Ziyakwazi lezi zifo eziyisishiyagalombili ukwakha amadlangala esibelethweni kowesifazane, bese zidala izigaxa, noma zibe sesidlekeni samaqanda lapho zidala ukungabatholi abantwana. Kowesilisa ziyahlala zihlasele imithanjana ehambisa igazi endukwini, umphumela kube yinduku engavuki, enciphayo nesheshe ikhafule. Kokunye ziyohlala ekhanda kowesilisa nowesifazane, okulandelayo yikhanda elibuhlungu lingayeki iminyakanyaka. Abebe ngazi, yilesi sizathu sokwazi umsusa wamakhanda abuhlungu esenza sikwazi ukwelapha zonke izinhlobo zamakhanda abuhlungu, sikhuluma ngabantu abasuke bekade bephuma bengena bethungatha amakhambi azolapha ikhanda. Engifisa sikubone futhi esikugcizelela kakhulu lapha namhlanje wukuthi umsuka omkhulu oholela endukwini engasebenzi, usuka esibindini.Sithi lezi zifo eziwubuthi zibe seziqonda ngqo ezingxenyeni zobulili besilisa, imiphumela kube yinduku engasebenzi, kokunye kuze kube yinkinga yokungabatholi abantwana. Isikhathi esiningi bekulokhu kumangaza ukubona izingane ezincane ezingakabi nazo zonke lezi zifo ezejwayelekile, okuthiwa zinomthelela ezinkingeni zenduku, njengenhliziyo engasenamandla zihlushwa yizinkinga zenduku, kokunye nokungabatholi abantwana.Ucwaniingo seliwukhombile umsusa womhlola. La mafutha esibindini ayinkinga enkulu, uphando lusho njalo. Inselelo odokotela abaningi abafunde lolu cwaningo lungakafiki, ngeke ubezwe bekhuluma ngala mafutha ayingozi kangaka asesibindini. Lesi sisodwa ngesinye sezizathu ezenza lesi sifo sibe yinkinga engaka nabantu babe baningi kangaka abanekinga yenduku, ukuncipha kwayo nokusheshe ikhafule. Enye into engumthelela ngalesi sifo yindlela esingena ngayo. Sizihambela kancane kasijahi ndawo. Wonke umuntu simlimaza ngonyawo lonwabu, elokhu ethi umuntu mahlayeni kusazolunga, kanti yilapha ekuqaleni kwezimpawu okumele ngabe siyangenela selaphe isibindi.Ngicela ukusika elijikayo, ngithi nakwabesifazane isibindi esinamafutha sidala ukwehla kothando locansi, ukungafiki kuvuthondaba, ukungavukelwa ungumuntu wesifazane, nokungabatholi abantwana. Okubuhlungu wukuthi baningi abantu abasaqhubeka benale nkinga ngoba asifuni ukwelapha umsuka okuyila mafutha asesibindini.Ngiyaphinda, abantu bakithi abakathandi ukwelapha isibindi, noma sesichaze kangakanani kule ngosi nalapho sikhuluma umlomo nomlomo. Kwesinye isikhathi ngize ngicabange ukuthi kasifuni ukwelapha isibindi ngoba udokotela ochaza lokhu kugula emnyama ngebala, ukube ngangimhlophe ngabe sikhuluma ngengqwaba yabantu abangabe sebelashiwe. Iqiniso esingasoze silibalekele wukuthi abantu bayagula ngenxa yesibindi, abantu bayaqhubeka bayahamba emhlabeni ngenxa yesibindi esigcwele amafutha. Lokhu kuzokwenzeka sithanda noma singathandi! Uma induku ingasebenzi, uma induku iwela phakathi, induku enciphayo, esheshe ikhafule, konke kungenxa yesibindi esikhiqiza izifo ngenxa yamafutha aqaqele esibindini. Kumele ngabe siyabuza ukuthi la mafutha asesibindini afike kanjani? Seyiphenduke iculo incazelo ethi amafutha asesibindini abangwa ngutshwala, ukudla okuswidi kuhlanganisa ama-roll, isinkwa esimhlophe, ushukela, ukudla okuthengwa sekuphrosesiwe ngikhuluma ngalokhu kudla okunenqwaba yezakhi nawe ongazazi ukuthi ziyini, ukudla okufana nama-pizza, amakhekhe nenyama yenkukhu olamthuthu.Umyalezo wanamuhla uthi: kusisiza kangakanani ukuba nolwazi oludephile ngocansi kodwa lube lungakwazi ukusebenza ithuluzi locansi? Yingakho namhlanje ngikubone kubalulekile ukucoboshisa ngolwazi lomsuka wesifo senduku ewayo, enciphayo nokungabatholi abantwana ungumuntu wesilisa. Siphendula umbuzo othi iyini imbangela yokuphunduleka kwenduku usemncane? Kunesigatshana esingenhla lapho esize sadlula sathi lokhu okwenzeka kowesilisa kuyenzeka nakumuntu wesifazane, athi emncane avele angahaleli ucansi aphinde, angafiki kuvuthondaba, kwabanye aze angavukelwa emncane enjalo. Sichazile sathi imbangela ngamafutha akhela esibindini ebangelwa ikakhulu wushukela nakho konke okunoshukela, ukudla okuphehliwe (processed) njengesinkwa, ama-roll, ama-corn flake, nokuningi okunhlobonhlobo? Uthi bewazi nje ukuthi ushukela owuthola esinkweni esimhlophe ungaphezulu kowuthola esilinganisweni esifanayo sikashukela uqobo? Ngale ndlela ngiyethemba siyabona ubungozi bokudla okuphehliwe ukuthi kubukeka kungenankinga kodwa uma usucubungulisisa ingozi iyazicacisa. Yini okumele siyenze ukuze induku iphile ibe ngumqemane, abangenabantwana bashekelele okonakalayo? Yini esingayeza ukuze mina wesifazane ngifike kuvuthondaba, ngihalele ucansi, ngiyeke ukungavukelwa?sethu sangaphakathilokudla. Ngenxa yamagama anqunyelwe ingosingeke ngikwazi ukuchaza konkeMpilonde!ONGOTI bezempilo bathi umuthi okufuthwa ngawo amakhala okuthiwa uvikela iCovid-19 osetshenziswa kakhulu emazweni ase-Europe, ungaholela ekutheni igciwane libe yingozi.Isikhungo esenza ucwaningo i-Africa Health Research Institute (AHRI) sixwayise ngokusetshenziswa kwalo muthi ofuthwa emakhaleni, okuthiwa uthengwa kakhulu emazweni ase-Europe, iViraleze, ngenhloso yokuthi ulwe negciwane.Lesi sikhungo sithi umphakathi kumele ukugweme ukusebenzisa lo muthi ngoba okwamanje ukugoma kuseyikona kuphela okungasiza ekutheni igciwane lingamgulisi kakhulu ongenwe yilona.Sithe inkinga lo muthi ukuthi njengoba ungewona umgomo abantu bangawuthenga balokhu bewusebenzisa bese bewusebenzisa ngokweqile okungaholela ekutheni ugcine ungasasebenzi.I-AHRI yenze lesi sixwayiso kulandela ukuthi abezindaba basemazweni aphesheya bebike ngawo okuholele ekutheni abantu bawuthenge ubuthaphuthaphu.UKUNGALULANDELI uhlelo lokujova uma ulunywe yinja nokungayi nhlobo esikhungweni sezempilo kungaholela ekutheni olunywe yinja afe.Isifo samarabi esingena kumuntu ngokulunywa yinja enalesi sifo sidla lubi eThekwini nasezindaweni ezigudle ugu.UDkt Minkie Masimege owudokotela wezilwane eMnyangweni wezoLimo KwaZulu-Natal, uthe abantu abaningi bayithatha kancane indaba yamarabi. Abanye bajova kanye esikhundleni sokujova kane, abanye abayi hlobo esikhungweni sezempilo uma belunywe izinja." Ukujova isona sikhali sokuvimbela ukuthi igciwane elingena ngesikhathi ulunywa yinja liye ebuchosheni bese liphenduka liba amarabi. Leli gciwane lingena enxebeni ngesikhathi amathe ehlangana nalo. Lesi sifo aselapheki uma sesize sazinza egazini saba ngamarabi. Esikhungweni sezempilo bakunika imithi yezinhlungu kodwa basuke bengeke besakwelapha uma uze wafinyelela kuleso sigaba,“   kusho uDkt  Masimege.Uthe isifo samarabi isifo esidala, esingena ngaphansi kwezifo ezibizwa ngezoonotic diseases  ezidluliselwa izilwane ebantwini." Lesi sifo selokhu sangena kuleli siningi eThekwini, ucwaningo lusitshela ukuthi izinja ziba ziningi lapho kunabantu abaningi khona. Kule minyaka embalwa edlule sesiyabona ukuthi izindawo ezifana nakuMasipala weLembe,  Ugu noMgungundlovu,  siyanda isibalo sezinja ezikhona," kusho uDkt Masimege.EThekwini kunezinja ezingu-350 000. Kusukela ngoJanuwari nyakenye zingu-233 izigameko zamarabi ezibikiwe KwaZulu-Natal. Kulezi zigameko bangu-17 abantu ababulewe ilesi sifo kubo abangu-10 abaseThekwini.Abashonile izingane ezineminyaka ephakathi kwemibili nengu-13.Uthe izingane zijwayele ukulunywa izinja ngoba zithanda ukuzidlalisa noma ukuzichukuluza. Kuyenzeka zingasho emakhaya ukuthi zilunywe yinja ngoba zisaba ukuthi zizoshaywa ngoba kuzozwakala ukuthi izona ebezichukuluza izinja.UDkt Masimege uthe kuyenzeka emiphakathini yabantu abamnyama amarabi aphambaniswe nobuthakathi ngoba onalesi sifo, uba nolaka enze umsindo ofana nowenja, ahayize, agxize amathe."Inja enamarabi ifa ngemuva kwezinsuku ezimbalwa kanti umuntu olunywe yiyo, uma engelashwanga,  kuyenzeka kuze kuphele iminyaka emibili igciwane liphila kuye kodwa lingakabi amarabi. Kuya ngokuthi inja imlume kuyiphi ingxenye yomzimba  nokuthi amanxeba mangaki,  futhi ajule kangakanani. Uma esonyaweni noma emaqakaleni kuthatha isikhathi ukuthi igciwane lihambe lize liyofika ebuchosheni,  bese liphenduka amarabi. Ngesikhathi kwenzeka lokhu abantu basuke sebekhohliwe ukuthi onezimpawu wake walunywa yinja bese becabanga ukuthi ubuthakathi," kuxwayisa uDkt Masimege.Uthe indlela yokuzivikela kulesi sifo ukuthi abanikazi bezinja bazigomele amarabi. Uma ulunywe yinja uye emtholampilo. NGIYAPHOQELEKA namhlanje ukuthi ngigagule esinye seziguli esisithe thasi sesiyongena ogibeni lomgudu wokuphela kwempilo. Ngabe kukhulunywa okunye ukube asixhunyaniswanga yindodakazi eyayizwe ngosizo esilwenzayo maqede yathatha ucingo yalushaya ngenyanga edlule. Yayinomama owayelashwa esibhedlela esiseduze kwakhe. Umama lo wayesekholelwe isikhathi eside kwinkoleloze ethi isifo sikashukela aselapheki, kumele adle imishanguzo aze ahambe emhlabeni. Okwakumangalisa ngaleya nkathi wayengasakwazi ukunyathela ngezinyawo ngenxa yobuhlungu obabugwaza njengontshumentshu ezansi kweqakala. Noma kunjalo wayengakholelwa ukuthi ushukela ungelapheka ziphele izinhlungu.Ngiyafisa siyisizwe sikuqaphele ukuthi ukwelashwa kwezempilo umsebenzi omuhle oncomekayo futhi wenziwa ngabantu abaqeqeshiwe abenza into elungile. Malingasilahlekeli iqiniso elithi isakhiwo salokhu kwelashwa yibhizinisi. Ebhizinisini okuphambili inzuzo. Abafuna sidle imishanguzo size siye egodini akungoba bengazi ukuthi ushukela uyelapheka uphume uphele emishanguzweni.  Okuphambili kubo yimali eyizigidigidi. Le nzuzo ayizi kithi njengezwekazi ngoba thina siyathenga, kodwa iya emazweni angaphandle. Uma bengafundisa thina odokotela nathi sonke kwezempilo ukuthi isifo sikashukela siyelapheka siphele, ibhizinisi labasunguli liyowa nakanjani emuva kwesikhathi. Abakufuni lokho.Uma owezempilo ethi isifo sikashukela aselapheki usho akufunzwayo. Odokotela ngokwethu bakhuluma iqiniso elimsulwa yingakho sakholwa ukuthi awelapheki ushukela angithi? Izingqondo zethu zawinwa ngokufundisa thina odokotela ukuze sifunze isizwe okungelona iqiniso elimsulwa. Asikwazi  ukungabakholwa  laba esithi ngodokotela. Ngike ngafonelwa esinye seziguli sisho sakuqhosha sithi sihlale esibhedlela saseThekwini izinyanga selulwa ngenxa ye-stroke, umqondo wethu bawuwina.Angithi uzogcina uphazamisekile emqondweni une- dementia ngenxa ye- insulin, i-uric acid egazini lakho elizoya ebuchosheni, imithambo ayisavuleki ngenxa yokuvalwa ukuxubha ngala makhemikhali ayi-flouride ekwi- toothpaste nasemanzini esiwaphuzayo. Lapho ususetshenzwa ngodokotela bengqondo, leyo mali iyaphi? Imali yama-toothpaste iyaphi? Ngubani olimalayo? Uma isayensi ithi hlukanani nala ma-toothpaste nithini? ‘Uyahlanya lona, asithengi i-toothpaste ngemali yakhe, sizoqhubeka thina nezingane zethu, ufuna amazinyo agqwale sinuke umlomo’. Ukuxubha ngomlotha akugqwalisi mazinyo, awunukelwa mlomo.Eqhubeka echaza wathi izinyawo ngaphansi zaziqaqamba kanye nobhozo ubuhlungu, sekwaba impilo yakhe. Wayethi owakwakhe uyamthinta kokunye emthoba akhale kuzwe nongaphandle kwegceke. Izinyawo zase zivuvukele zicwebezela, sezigqunqile ngaphambili. Sitholane nalo mndeni isimo sinjena, ushukela egazini uma bewubheka ezikhungweni zezempilo uphezulu udla amagalane, empeleni wayesezitshelile ukuthi lena kuzoba yindlela yakhe yokuphila njengoba namehlo ayesenqundeka, inkwantshu igcwele emzimbeni. Kwakungelula ukumchazela sithi lena akukwazi ukuthi kube yimpilo yakhe. Saze samnqoba ngokuthi sivume ukuthi eze nobaba wakwakhe bezolala lezi zinsuku eziyisishiyagalombili elashwa. Ngingena wangikhombisa izinyawo, nangempela ngasondeza imijovo yakhona saqala savuselela imizwa eyayisiqubudile nje ingawakhiphi amangwevu afanele ngenxa yokuququdwa ngamakhemikhali asuka esibindini okuthiwa ngamaROS (Reactive Oxygen Species). La makhemikhali awahleki nomuntu uma nje unesibindi esigcwele amafutha, aphuma engena efuna lapho enganamathela khona kuqale izinhlungu; kungaba buhlungu  izinyawo, ikhanda, idolo, ngemuva kwedolo, isikhumba, amehlo, amanyonga, ihlombe nangemuva esiphangeni, empeleni le khemikhali inganamathela noma yikuphi ukuze iqale ukuqaqambisa leyo ndawo. Sathi siqeda ukumfaka imijovo sase sikwazi ukuziphulula izinyawo zakhe. Ekumhloleni umzimba wonke sathola ukuthi nebala isibindi sivuvukele sigcwele amafutha, wayenemithambo nemizwa eyayikhukhumele ingaphakathi eyayingasakwazi ukwenza imisebenzi ngendlela elindelekile. Saphinde sagcizelela ubungozi besibindi sakhe esigadlabeza umzimba wakhe ngezifo eziyisishiyagalombili wonke umzuzu uma nje kusenalamafutha. Lezi zifo esithi zikhiqizwa yisibindi zidala inqwaba yezifo emzimbeni kuhlanganisa isifo sikashukela, umfutho ophezulu, imidlavuza enhlobonhlobo, induku engasavuki nenciphayo isheshe iwe (kwabesilisa). Kowesimame akabe esaluhalela ucansi angabe esafika kalula kuvuthondaba ngenxa yemizwa ethunazekayo, amakhanda axakayo, ukugula ngomqondo, ingcindezi ebuchosheni nasemqondweni, ukuvuvukala kwemilenze, izinkinga zesikhumba ezixakayo ukuzelapha. Emuva kokuba umama esejoviwe, akuphelanga ihora wabe esezihambela ngezinyawo zakhe, ukujabula kwabhalwa ebusweni bakhe nobukababa wakwakhe. Kusukela ngalolo suku luka-Agasti impilo yashintsha njengabo bonke abadlula ezandleni zalomsebenzi kuba njalo. Wahlala, wafakwa imijovo ngedriphu izinsuku zilankanyana. Wehla ushukela wansondo. Mangisho ukuthi ekuqaleni kwaba nzima kuye ukulandela indlela okwakumele adle ngayo, kunezikhathi lapho wayegcina esethatha nokudla kukababa wakwakhe. Kodwa sasheshe sakubamba lokho sakhulumisana naye saphinde samceba endodakazini owayeze ngayo esibhedlela.Lo mama uhambe ushukela ususezingeni elemukelekile, ne-Fasting Insulin yakhe isingaphansi kuka-05. Nangaphakathi ekujuleni kokusebenza komzimba wakhe kwase kunenqubekela phambili enkulu, ingcabha yayisikuye kuphela owayengazenzela phansi. Izifo zakhe owasezijwayele zawohloka. Kumanje uphila impilo yokuqikelela okungena emlonyeni, nendlela yokudla yalolu hlelo kulula ukuyilandela.Noma ngubani angafana naye, ashintshe impilo iqhubekele phambili, ungavumeli izifo ezifana noshukela ziyidlavaze iphele singakafiki isikhathi.Yenza konke okusemandleni ukulwela impilo yakho, akekho omunye oyokulwela ngaphandle kwakho.Mpilonde!NGOKUJWAYELEKILE, isikhathi esiningi, uma kuqala unyaka kuba nezinhlelo abantu abazibekela zona nezinto abazifisayo. Yize lo mkhuba uyinto esingenisile kubantu abaningi, kulo nyaka kubukeka kuzoba wumqansa ekutheni abantu bakwazi ukuzigcina zonke izithembiso abazenzayo emqondweni yabo nabafisa ukuthi bazenze ngenxa yeCovid-19 eguqule isimo sempilo.Ungoti wezengqondo, uMnuz Phumlani Mbatha, weMi Wellness, uthe ukuze abantu bagweme ukuphoxeka nokuzithola benengcindezi abangayidingi empilweni yabo, kumele babheke ukuthi u-2020 ubaphathe kanjani. Uthe ukubhidlika kwezinhlelo abebenazo ngonyaka odlule kumele bakubeke emqondweni uma benza izinhlelo zabo kulo nyaka.“Sibone into ebesingayilindele ukuthi ingase yenzeke empilweni yethu ngonyaka owedlule. Abantu abaningi baphelelwe wumsebenzi, abanye bashabalalelwa ngamabhizinisi abo abebethembele kuwona nabengenisa imali. Yize uvalo lukhona kodwa akumele basabe kuze kweqe ngoba bazogcina bemisa izinhlelo okumele ziyise impilo yabo phambili. Okusemqoka manje wukuthi babe nazo ezinye izinhlelo abazibeka eceleni komgodlagodla walezo abazibeke phambili abafuna kube yizo eziphumelela kakhulu ezinhlelweni abanazo,” kusho uMbatha.Uthe ukuze abantu balekeleleke ekutheni bangazitholi sebenokhwantalala lokungaphumeleli kwezinhlelo zabo ngenxa yemali, ukuphelelwa wumsebenzi nokungahambi kahle kwezinto kulo nyaka, kumele bangalehlisi izinga lokuphupha ngezinto ezinhle nabafisa ukuthi zifezeke empilweni. Uthe ukuxukuzisa umqondo ngokucabanga izinto ezinhle kunomthelela omuhle engqondweni yomuntu noma ngabe wukuthi izinto azihambi ngendlela abefisa ukuthi zihambe ngayo empilweni.“Akumele kulo nyaka sikuvumele ukuthuswa yizinto ezenzekayo njengoba senzile kowedlule. Kumele abantu bavive, balindele noma yini engaphazamisa izinhlelo kulo nyaka. Kulabo abaphelelwa wumsebenzi, kumele uphele lo nyaka sebenalo icebo lokuthi imali yabo bazoyisebenzisa kanjani. Lokhu kuzokwenza ukuthi baqaphele ukuthi abayiququdi ngezinto ezingenamqondo neziholela ekutheni basale bemhlwempu ngokuhamba kwesikhathi uma isiphele yonke imali.” Uqhube wathi abantu kumele bazisondeze ezinkampanini zokutshala imali bese begwema amabhanoyi ashabalala nezimali zabo uma esephahlazekile. Uthe njengoba isizwe sibhekene nesimo seCovid-19, kumele abantu bafunde ubumqoka bokwenza ucwaningo mayelana nezinto eziphathelene nemali ngaphambi kokuthi bathathe izinqumo zokuyisebenzisa.Amathiphu ongakwazi ukuphila ngawo kulo nyaka ukuze ugweme ukhwantalala :Yiba namacebo ongaphuma ngawo otakwini obhekene nalo uma izinhlelo obuzibekele zona zingaphumeleliGqugquzeleka ngaso sonke isikhathi ngamaphupho akho  noma ngabe ubhekene nezinselelo ezingakananiQala ibhizinisi ongakwazi ukwenza ngalo imali ukuze ungabi nokhwantalala lokuswela imali noma ukuba nezikweletuYenza ucwaningo olunzulu uma ufuna ukugcina imali oyithole enkampanini obusebenza kuyoGwema ukudlala amabhanoyi ukuze ungazitholi ususenkingeniMbali KhanyileABE-SOUTH  African Depression and Anxiety Group baxwayisa abantu ngokuthi abagweme ukhwantalala njengoba amaholidi  okuphela konyaka enezinto eziningi eziholela ekutheni bagcine benengcindezi.UNksz Collen O’Day  ongungoti ezifweni zengqondo, uthe  kuningi okungaholela ekutheni abantu bagcine beba nokhwantalala kula maholidi nokuholela ekutheni bagcine bephathwa yizifo ezihambisana nokuphazamiseka kwengqondo.“ Uma kungamaholidi okuphela konyaka kuvamise ukuthi kube nezinhlelo eziningi ezidinga imali nesizenza nabangani nemindeni yethu. Lezi zinhlelo ziba yimbangela yokugula kwabantu okudalwa yingcindezi abazithola sebephila ngaphansi kwayo. Ukuhambela imicimbi nokuba matasa ngokuvakasha ngokunye okuba nomthelela enkingeni yokhwantalala,” kusho uNksz O’Day.Uqhube wathi  nalabo abahlala ngabodwana babhekana nengwadla  yokubulawa umzwangedwa oholela ekutheni babe nokhwantalala.Uthe  kumele abantu  bazinike isikhathi esanele sokuhambela ongoti abeluleka ngokwengqondo uma bezizwa bengekho esimeni esikahle emoyeni. Uthe utshwala akumele bube yisisombululo kubantu abazizwa benokhwantalala.“ Izinkinga zanda kakhulu kubantu abacwila otshwaleni ngenhloso yokuzama  ukukhohlwa yikho konke okusuke kubakhungethe. Ngokwemibiko ye-Anxiety and Depression Association of America abantu abaphathwa wukhwantalala bavame ukucwila ezidakamizweni ngenhloso yokuzama ukugwema ukhwantalala. Lokho akusiwo umkhuba omuhle ngoba uzandisa kakhulu izinkinga,” kusho lo ngoti. Nakhu ongakwenza ukuze ugweme ukhwantalala kula maholidi:– Khuluma uma kukhona okungakuphethe kahle. Zama ukungafihli uma uphatheke kabi. Thola umuntu othembekile nongakhuluma naye ukuze akweluleke enkingeni obhekene nayo.– Gwema umzwangedwa. Uma udliwa umzwangedwa zama ukuzisondeza kubantu abangakwenza uzizwe ujabulile emoyeni.– Thola ezinye izindlela zokuxhumana nomndeni nabangani bakho uma uqhelelene nabo. Zijwayeze ukusebenzisa izinkundla zokuxhumana ukuze ungagcini nokukhuluma nabantu osondelene nabo ngocingo kuphela.– Qikelela ukuthi aweqi emalini  oyihlelele ukuyisebenzisa kula maholidi. Lokhu kungakusiza ekugwemeni ukuphathwa wukhwantalala lokuphelelwa yimali engakapheli amaholidi. Kugweme ukujabulisa abantu ngemali yakho yokugcina.–  Hlela izinto kusenesikhathi ukuze ugweme ukhwantalala lokuhlela  ngomzuzu wokugcina. Zihlelele izinsuku zokuthenga igilosa  yakho ukuze ungazitholi usutatazela ngoba ungagcina umosha imali ngokuthenga izinto ongazidingi ngenxa yamatata.– Qikelela ukuthi uyawunakekela umzimba wakho. Isikhathi esiningi uma kuyilesi sikhathi sonyaka abantu abakubheki  abakudlayo nabakuphuzayo. Zama ukugwema isikalo sokudla okuningi kakhulu. Zijwayeze ukudla okunempilo bese uzama ukugwema ukudla oswidi kakhulu neziphuzo ezihlohlozayo. Zijwayeze ukuzivocavoca.– Hambela kude notshwala  nezidakamizwaKULINDELEKE ukuthi ngoLwesithathu umengameli wezwe uMnuz Cyril Ramaphosa asayine umthethosivivinywa womshwalense wezempilo kazwelonke.Lokhu kuvezwe yihhovisi likaMengameli ngoMsombuluko ebusuku ngesitatimende esinamekwe ezinkundleni zokuxhumana.Ngokwesitatimende ngoLwesithathu, mhla ziyi-15 kuMeyi 2024, umengameli uzosayina esidlangalaleni uMthethosivivinywa Womshuwalense Wezempilo Kazwelonke oqondisa ukuguqulwa kohlelo lokunakekelwa kwezempilo lwaseNingizimu Afrika ukuze kufinyelelwe ekuhlinzekeni izinsiza zezempilo emhlabeni wonke futhi, ngalokhu, kunqobe ukungalingani okubucayi kwezenhlalo-mnotho kanye nokungalingani okwedlule.Umcimbi wokusayina uzobe use-Union Buildings, ePitoli, ngo-14h00.UmbuzoNgingowesilisa, ngihlala nomama wengane yize ngingakamloboli kodwa ngiyamthanda futhi sesihlale naye isikhathi eside. Inkinga usenomkhuba engingazi ukuthi uwuthathaphi. Useqala ukungincisha ucansi. Uma ngithi ngiyambuza ukuthi ngoneni, uthi usekhathele ukulala nami mahhala. Uthi ngeke esanginika ucansi kuze kube ngiyovela kubo. Yebo ngiyasebenza futhi ngiyafisa ukumlobola kodwa manje njengoba sihlala ndawonye, izindleko ziningi. Nemali igcina iphela, kwazise yimina ngedwa osebenzayo. Ngicela ungibonise MaGumede ngenzenjani ngoba angifuni ukugcina sengiyofuna ucansi ngaphandle ekubeni ekhona yena. Ngiyamthanda kakhulu.ImpenduloYize ngingasazi isizathu esenza ukuthi nigcine senihlala ndawonye ekubeni ningashadile kodwa angiboni kuwumqondo omuhle ukuthi nihlale ndawonye, ngoba nawe uyathanda ukumlobola inkinga izindleko zonke ziphezu kwakho.Kungakuhle nihlukane ngokuhlala yikhona uzokwazi ukuqongelela imali yokuyovela kubo.Uma engeke akwazi ukuyoziqashela, kungcono ayohlala ekhaya kubo ngoba vele akasebenzi uhleli nje.Uma umthanda ngeke uphume uyofuna ucansi ngaphandle kodwa uzokwenza indlela yokuthi nilungise lento ngoba nakho ukuyofuna ucansi ngaphandle kungenza ukuthi isimo sibe sibi kakhulu. Angaze acabange nokuthi awumloboli nje ngoba vele khona osuthandana naye. Ukhumbule amaphutha awalungiswa ngamaphutha.UMNYANGO wezeMpilo kuleli ucela abazali ukuthi bavumele izingane zamantombazane ukuthi zigomele igciwane elidala umdlavuza wesibeletho, iHuman Papilloma Virus  (HPV).Njalo ngoMashi, abahlengikazi abasebenza emnyangweni bavakashela ezikoleni zamabanga aphansi ngenhloso yokugoma abafundi bamantombazane, abaneminyaka eyisishiyagalolunye kuye kwewu-10, ukuze bavikeleke ekutheni bathole igciwane.Iphini likaNgqongqoshe wezeMpilo kuleli, uDkt Sibongiseni Dhlomo, lithe umdlavuza womlomo wesibeletho ungowesibili ohlasela abantu  besifazane abaningi kuleli, ulandela umdlavuza webele.UDkt Dhlomo uthe ebantwini besifazane abangu-70% abanomdlavuza womlomo wesibeletho, kutholakala ukuthi imbangela yawo kusuke kuyiHPV. Wathi yingakho uhulumeni wathatha isinqumo sokuthi ligonyelwe igciwane."Kulo nyaka sigubha iminyaka eyishumi saqala ukugomela leli gciwane kuleli. I-HPV iyigciwane elitholakala ngokuya ocansini nomuntu onalo. Uma lingelashwanga liyahlala esithweni sangasese somuntu wesifazane bese kuthi ngokuhamba kweminyaka liphenduke libe umdlavuza wesibeletho. Kule minyaka eyishumi sigoma amantombazane sibone kunempumelelo enkulu yokuthi abagonyiwe ngeke besahlaselwa wumdlavuza womlomo wesibeletho odalwa yigciwane,"  kuchaza uDkt Dhlomo.Uqhube wathi eminyakeni engaphambili amantombazane abegoma kabili ngoMashi, nangoSeptemba ngoba ososayensi bathi kumele intombazane ithole imijovo emibili ukuze ibe nokuvikeleka okuphelele. Wengeza ngokuthi baqale nonyaka ukuthi basebenzise umjovo owodwa womgomo ngemva kocwaningo lwakamuva luveza ukuthi umjovo owodwa unikeza ukuvikeleka okuphelele."Lokhu sekuzosinikeza ithuba lokuthi sikwazi ukugoma abafundi basezikoleni ezizimele, abafunda ezikoleni zabakhubazekile, nabaneminyaka engu-14 kuya kwengu-15 okungenzeka ukuthi babesilele ngemuva," kuchaza uDkt Dhlomo.UDkt Dholomo uquhube wathi u95% wabazali wabafunda ezikoleni zikahulumeni bayavuma ukuthi izingane zabo zigome ngokuthi basayine amafomu akhishwa yizikole."Kuyasijabulisa lokho kodwa inhlangano yezempilo emhlabeni, iWorld Health Organisation (WHO), ithe asikakafiki ezingeni elifanele lokuthi sigome amantombazane ukuze sivikele lesi sifo kodwa siyazama ukuthi sinyuse amasokisi. “Okunye esikukhuthazayo ukuthi abantu besifazane bajwayele ukuya emitholampilo uma kunokuthile abangakuzwa kahle. Umdlavuza wesibeletho phambilini ubuhlasela abantu besifazane asebefike esigabeni sokuthi bengasayi esikhathini kodwa manje akusenjalo nabasebancane sekuyenzeka bahlaselwe yilo mdlavuza,"  kusho iPhini likangqongqoshe wezempilo ezweni.UDkt Dhlomo uqhube wathi uma owesifazane eya esikhungweni sezempilo umdlavuza ungakasabalali kakhulu, kusho ukuthi usuke esesigabeni sokuqala kuya kwesesithathu, kunamathuba amaningi okuthi elapheke kodwa uma sekungaphezulu kwalokho kuba nzima.INQWABA yabantu abasuke bephuze kakhulu ngayizolo, bavuka benebhabhalazi okubenza bavuke baphinde baphuze futhi. Abanye basuke bephuza bengakaze badle lutho, okubenza ukuthi ubathole sebezidakelwe kungakakhweli nemini.Odokotela bathi abantu abenza lokhu bafana nse nabasuke befaka uphoyizeni emizimbeni yabo. Bathi utshwala ekuseni ungakaze udle lutho, bufana nse nophoyizeni ongakubulala ukusheshise.Ungoti wakwa-Affinity Health, uMurray Hewlett, uthe uma uphuza ungadlile, kusuke kunobungozi bokuthi utshwala buye ngqo emigudwini yegazi. Lokho kukodwa kwenza utshwala bungene ngqo egazini ngokushesha okwenza bugeleze buye nasezithweni zomzimba ezibalulekile ezifana nesibindi, izinso nokunye.“Ukuphuza usuke wadla kwenza ukuthi utshwala bugayeke mdibi munye nokudla osuke uke wakudla. Noma udakwa kodwa uma udlile awudakwa kakhulu kanjengoba ubuzodakwa ukube uphuze ungadlanga,” kuchaza uHewlett.Labo ngoti babala nokuthi ukujwayela ukuphuza utshwala ekuseni kungenza nokuthi ugcine usuyisidakwa esingakwazi ukuphila ngaphandle kotshwala. Bathi nokusebenza komqondo kuyaphazamiseka uma usujwayele ukuphuza zonke izinsuku. Ukukhuluphala ngokweqile, izinkinga zenhliziyo nokuphazamiseka komgudu ogaya ukudla ngezinye zezinkinga ongazithola ubhekene nazo uma uthanda lo mkhuba. UHewlet uthe isibindi sisebenza kanzima ukuze sihlunge ubuthi egazini lomuntu, sikhiqize amaprotheni abalulekile sibuye silawule izingxenye ezehlukene zokugayeka kokudla i-metabolism."Isibindi sibuye sigaye utshwala. Ukuphuza ngokweqile nokwenza ekuseni, kungaholela ezifweni zesibindi okungaba isibindi esinamafutha, isifo sokusha kwesibindi, ukufa kwama-cells aso isibindi  i-cirrhosis," kuchaza uHewlett.Uthe nakho nje ukuphuza utshwala obuningi kungaphazamisa ulwelwesi lomgudu wokugaya ukudla, okuholela ekuvuvukaleni kwalo. Lokhu kungadala izimo ezifana nokukhuphuka koketshezi olumuncu okumele ngabe luhlala emgudwini wokudla lukhuphuke luze lufike esifubeni okushisa isifuba nezinye izitho zomzimba ngesikhathi lukhuphuka, i-gastritis.Uthe uma ulwelwesi lwesisu luvuvukala kuba buhlungu esiswini, kucanuzele inhliziyo, uphalaze. Uma i-gastritis ingapheli, umuntu angaba sengcupheni yokuba nezilonda nomdlavuza wesisu.Amanyikwe abalulekile ekusizeni ukugaya nokulawula amazinga kashukela egazini. Ukuphuza ngokweqile kungase kuvuvukalise amanyikwe, kube buhlungu isisu, ube nesicanucanu, uphalaze. Uma kwenzeka umuntu eba nenkinga yamanyikwe engalashwa, angagcina esenesifo esingelapheki samanyikwe.Uqhube wathi ukuphuza utshwala ngokweqile kungaholela nasezinhlotsheni zomdlavuza kuzo okubalwa owomlomo, owomphimbo, owomminzo, isibindi, owamathumbu nowesitho sokulahla indle i-rectum."Ukuphuza ngokweqile kungakhinyabeza nomsebenzi womzimba wokumunca izakhamzimba ekudleni. Utshwala buphazamisa indlela umzimba omunca ngayo ama-vitamin nama-mineral abalulekile, okuhlanganisa  u-vitamini B, C, D, calcium, ne-magnesium. Lokhu kungaholela ekushodeni kwalezi zakhamzimba okungadala izinkinga. Ukuntuleka kwe-calcium kungaholela ekuncipheni kwamathambo, uphathwe yisifo samathambo," kuchaza uHewllet.Izindlela ongazisebenzisa ukuqeda ibhabhalazi:–  Musa ukuphuza utshwala ukukhipha ibhabhalazi, kodwa phuza amanzi kakhulu.– Uma kubheda ngaleyo ndlela, phuza ikhofi elimnyama nakhona hhayi kakhulu, uhhafu wenkomishi encane.– Sebenzisa imithi ezikisa i-acid esiswini ngoba utshwala bunomkhuba wokwenyusa lokhu bese isisu siba buhlungu ugajwe nayisilungulela.– Phuza iziphuzo ezine-electrolyte nazo ziyasiza ukubuyisa amanzi emzimbeni okwenzeka uma uphuza utshwala.– Zinike isikhathi esanele sokulala uma uphuze kwaze kwaba sebusuku noma kwaze kwasa. Ukungaphumuli kungenza ube nolaka olungenasidingo.UMBUZONGINGOWESIFAZANE olotsholwe zaphelela zonke, sekusele ukuthi ngishade kodwa manje ngizwa sekuthi xhifi-nje, akusavumi ngiqhubeke nale nto. Angazi noma ngithi angisamfuni yini lo muntu okanye angisathandi ukuhlala naye kodwa nje kukhona into engasavumi kahle. Okubuhlungu ukuthi sebezidlile izinkomo ekhaya futhi ngiyasaba ukuthi kungenzeka umyeni wami azifune ebese ekhaya bengizonda ngokuthi kungani ngingasavumi ukuqhubeka nomkhwenyana. Ngisenkingeni angazi ukuthi ngenzenjani ngoba angisafuni ngempela ukuqhubeka nomshado.IMPENDULOANGAZI kungani uvume ukulotsholwa kwasekuqaleni. Angazi futhi nokuthi yini edala ungabe usafuna ukushada naye kodwa engingakusho wukuthi kungcono uqale utshele umama wakho kuqala ukuthi uzizwa kanjani ngayo yonke le nto ngaphambi kokuthi ifike kumyeni wakho nabasemzini. Mhlawumbe likhona ikhambi abazali bakho abangaphuma nalo. Okumele ukwazi wukuthi umyeni wakho le nto uma engayizwa ingamhlukumeza kakhulu ngoba njengamanje injabulo iyachichima kuye, ulindele ukuthi uzoshadelwa. Kungakuhle-ke niqale niyilungise nodwa ekhaya, uma futhi kunesidingo sokuya kubantu besintu ningaya ngoba njengamanje kubukeka sengathi inkulu inkingaUDUMO lwakwiTik Tok selumvulele amathuba owaziwa ngelikaSimangaliso "Mr Cash only" Mathenjwa ohlala eqhulula amahlaya ezinkundleni zokuxhumana. UMnyango wezeMpilo KwaZulu-Natal usufake isikhangiso somcimbi wakusasa eMadressini wokusabalalisa ulwazi ngezinhlelo zempilo, okuzophinde kugujwe kuwo usuku lwabesifazane. Umcimbi wezempilo owaziwa ngokuthi; Isibhedlela Kubantu uvamise ukuhambela izindawo ezahlukene nosaziwayo, ikakhulu abesilisa njengoba kusuke kunohlelo lokubakhuthaza ngokuzinakekele ngezempilo nokuzihlola izifo. Abantu bachazekile ngalezi zindaba, babodwa abafisa sengathi uhlelo  luza ngasemakubo. AbaseMondlo bathembise ukuthi nakanjani bazoya kozibonela usomahlaya."Uzobe ebadonsa ngesithuthuthu amahora awu-90 cash,"kusho uMkhwanazi."Kwamina ngivele ngathi dlengelele, ngingaqedi nokusifunda lesi sikhangiso. Siyabonga ngqongqoshe,"kusho uKwanele Dlamini."Songena ngodli la,"kusho uNkosentsha Buthelezi."Weee senifuna ukubulala iziguli ngensini,"kusho uPalesa Nkosi.ESONTWENI eledlulile ngihlaselwe yisihlobo sesinye seziguli zami ngendlela engahlelekile kodwa ebidinga ukwehla nokwemukela isimo njengoba sinjalo ngokushesha okukhulu. Abake babe esimweni esifanayo bayongivumela ukuthi kuyinselelo kangakanani ukuqhamuka komuntu nje ungazelele, azokwehlisa akwenyuse, ethandabuza umsebenzi wakho oqinisekile ngawo nowujulukele kanzima. Miningi imicabango ekufikelayo, ekugcineni akukho okudlula inhlonipho, inhlonipho ngiphinde futhi inhlonipho uma usumcacisela.Umsebenzi wokwelapha isifo sikashukela, ogulayo aphume emishanguzweni yawo ngiyawazi, ngisho ungangivusa ngilele, ngeke kwenze umehluko; ngiyovuka ngikulaphe uhambe uthokozile njengabo bonke esibasizile ngokubelapha kusukela uqala unyaka. Siyazi ukuthi njengoba senza umsebenzi ongajwayelekile futhi osiza isizwe ngale ndlela ziningi izimbangi, baningi abamangala ngokubabaza okungajwayelekile futhi baningi kakhulu abanomona, abangasifiseli inqubekela phambili. Sike sezwa kukhona nabathi sibakhiphelani abantu ebugqileni bukashukela, bona bazohamba beyosiceba? Ngiyavuma esikwenzayo akujwayelekile, ekugcineni ngumsebenzi okumele ngabe kade waqalwa ukwenziwa lona uma besilulandela uphenyo lwesayensi. Inselelo enkulu yithina basebenzi bezempilo esivilaphayo ukufunda. Iningi lethu ligcina ngolwazi elilufunde encwadini nayo eyayisindala, eyayithi isifo sikashukela kaselapheki, kumele udle imishanguzo unomphela. Selokhu sayibamba lapho! Sesilwa nanoma iyiphi into eqhamukayo ezohluka kuloluya lwazi lwakudala, angiphathi uma izogqanyiswa ngumuntu omnyama, angithi? Hhayi kumele siyomceba enhlanganweni elawula ukusebenza kodokotela! Ngaleso sikhathi asiboni ukuthi sizembula izinqe, sivezela izwe ukuthi sikude kangakanani nokuthubeleza ngophenyo lwesayensi lwanamhlanje. Okubuhlungu kulokhu kusalela emuva ngolwazi lwesayensi, sihambe sikhuluma kubantu abasethembayo bethi sinolwazi olwanele nabo basikholwe bengahlolisisanga esikushoyo. Ekugcineni sekwenziwe kwashiwo konke, ushukela i-Type II Diabetes, iyelapheka iphele! Iyelapheka uphume emishanguzweni yayo ngisho ngabe usuyawujovela. Udinga izinsuku eziyisishiyagalombili ulalisiwe esibhedlela sethu, kwabanye bayelapheka emuva kwezinsuku ezinhlanu belalisiwe, inqobo nje uma uzosilalela usheshe ufike ekuguqulweni kokusebenza komzimba wakho.Ngelinye ilanga ngangixoxa komunye umsakazo omkhulu kuleli lizwe lethu, ngichaza ngithi sikubonile ukulapheka komqondo ophundulekile ngenxa yokukhubazeka ebuchosheni kubantwana abancane nakubantu asebekhulile. Ngalelo langa ngenza isibonelo ngomfanyana owayeneminyaka engu-15, owayesehlonzwe njengomtwana okhubazekile waze wakhishwa esikoleni esijwayelekile wasiwa esikoleni okuthiwa siyisipesheli. Kwasithatha amaviki amabili kuphela ukubuyisela umqondo endaweni yawo. Namhlanje lo mfana wenza kahle esikoleni lesi ayesekhishwe kuso. Wenza kahle ngisho esifundweni sezibalo. Ngathi sengizwa kwakukhuluma omunye kulowo msakazo owathi ungudokotela eqaphelisa umphakathi, ethi makuqashelwe “odokotela mbumbulu”. Le mikhonto iqhamuka nxa zonke, ihlaba iphindelela. Ekugcineni, maluqine ukhakhayi!Ngeke ngiyeke ukusho ngithi abanye abasebenzi bezempilo bayavilapha ukuzinothisa ngolwazi lwesayensi lwanamhlanje, bavele bagcine kuloluya besesesikoleni. Umuntu azihlalele nje bese egcina ngokungcofa ulwazi olusha, angiphathi uma lungaveli ngomuntu webala. Umuntu uze akholwe uma kungumuntu webala, angithi? Ake sibheke nje esifweni somfutho wegazi ongalawuleki ophezulu, angithi sasithi isikhathi esiningi isuke ingaziwa imbangela ngenkathi sifundiswa ezikoleni zobudokotela? Kungabe kusenjalo nanamhlanje? Luthini uphenyo lwamanje lwesayensi kulo munxa? Labo abadla umhlanganiso babetheni ophanyweni lwabo okwaholela ekutheni bahlonishwe ngeNobel Prize ye-Physiology and Medicine ngo-1998? Namhlanje ngikhuluma ngokuthi kuyimanje kunoshicilelo lwesayensi olukhuluma ngeNitric Oxide olangaphezu kwekhulu namashumi ayisikhombisa ezinkulungwane avulelwe kuwonkewonke ongawafunda. Uma besilulandela uphenyo lwesayensi ngabe asikhulumi sithi kunomfutho ophezulu wegazi esingawazi ubangwa yini? Kumele sonke ngabe sikhuluma ngephimbo elilodwa, sithi izincwadi ezifundwayo zobudokotela mazishintshwe ezindaweni ezithile ngoba uphenyo lwamanje lonke lusikhomba kanjalo.Lapha ngenxa yenani lamagama olunikezwe le ngosi ngiphoqeke ukuthi ngikhulume ngalezi zibonelo ezimbalwa okuyisifo sikashukela iType II Diabetes, isifo somfutho ophezulu wenhliziyo, nesifo somqondo ophundulekile. Lokhu sikwenze kwayizibonelo zezifo ezelaphekayo ziphele, ogulayo aphume emishanguzweni yazo ebiyisimbelambela. Ziningi ezinye izifo engeke ngikwazi ukuzibala namhlanje. Sineziguli eziningi esezilashwe ushukela zaphuma emishanguzweni nasebugqileni bezifo ezihambisana nawo, kanjalo esifweni somfutho wenhliziyo ophezulu kanye nesifo esiphundula ukusebenza komqondo. Siwenzile futhi siyaqhubeka siyawenza lo msebenzi ezigulini ezifikayo zicele usizo. Asiphoqe muntu, wena uma usafisa ukuqhubeka nemishanguzo yakho qhubeka nayo, esikujabulelayo ngukuqhubeka kodwa ulwazi usunalo oluthi lezi zifo ziyelapheka ziphele.Isifo sikashukela kuthatha izinsuku eziyisishiyagalombili ukuselapha siphele, umfutho ophezulu wenhliziyo izinsuku ezinhlanu, umqondo ubuyela ekusebenzeni ngendlela yakhona ezinsukwini eziyishumi nane. Esikwenzayo silapha umsusa nembangela yazo, akusizi ukushanguza wehlise isivuvu sezimpawu kuphela isiphethu sesifo singasiphulwanga nezimpande zazo. Abanye baye babuze ukuthi sisuke selaphani kulezi zinsuku esizishoyo esifweni sikashukela okanye seBP nezinye izifo? Yisiphi lesi siphethu esisuka sisisiphula? Umsuka wesifo sikashukela ngamafutha asuke eqhoqhobele isibindi eyizinqwaba khona ngokuphindiwe. Elinye ikhanda esisuke silichoboza kulezi zifo ingaphakathi lemithambo eliphundulekile bese lehluleka ukukhiqiza amakhemikhali afanele isifo esisibiza ngokuthi yi-Endothelial Dysfunction. Isibindi esinamafutha iFatty Liver Disease sikhiqiza izifo eziyisishiyagalombili yonke imizuzwana uthanda ungathandi, uma nje ulokhu unalamafutha kuso isibindi. Kwenye yezingosi kuleli phephandaba ngike ngazibala zonke. Izifo eziyisishiyagalombili ezinye zazo ezidala isifo sikashukela iType II Diabetes kusetshenziswana nosinyaka, i-pancreas. Uma sithi sikulapha ushukela sisuke sisemshikashikeni wokwelapha isibindi nesifo esisemithanjeni ngithe yi-Endothelial Dysfunction. Yingakho sidinga eziyisishiyagalombili ukukwelapha ukuze uphume welapheke ngokuphelele, hhayi nje ukukwehlisela amanani kashukela egazini. Abanye siyaye sithole ukuthi ukulawula kahle kokungena kukashukela ngaphakathi ezakhiweni eziyisisekelo zomzimba kuphundulekile. Laba yilabo uyaye uthole ukuthi ushukela wakhe uma ukalwa awuzinzi, uba phezulu uphinde ube phansi okanye ube kahle nje. Ngizama ukunikeza isimo lapho kunokuhlakanezeka okanye ukuhambela nxaye kwe GLUT4 Signalling. Ngeke siwageqe onke amagula. Ngiyethemba labo abahlale nemibuzo ethi sisuke selaphani ezinsukwini eziyisishiyagalombili okanye ezinhlanu, bayophinde bayithole incazelo.“Yelapha isifo sikashukela, uphume ekuguleni nasemishanguzweni yaso -  lesi makube yisipho sakho siKhakhisimusi nonyaka omusha u-2024!”Mpilonde!BANINGI kakhulu abantu bakithi abahlushwa isigubhukane okanye kube isimbelambela sesiyezi nokukhathala, baphume bengena befuna usizo, abanye bagcine sebelashelwa igazi okuthi  walehlile emzimbeni kodwabagcine bengasizakalanga.Ziningi izimo nezifo ezingabangela isiyezi nokukhathala kodwa namhlanje ngifisa ke sibuke imbangela evumbuka enhliziyweni nalena ephehlwa yindlala esentanyeni, iThyroid. Isiyezi nokukhathala izimo ezikhathaza zithunaze kakhulu umzimba. Uma unenhliziyo enamaxhwala, uzwa esifubeni ubuhlungu obungapheli obukubelesela uzeuvume uNoyana, izinhlungu zakhona zize zinyukele entanyeni nasengalweni yesinxele, iqaqambe kuzwele ngaphakathi ngasekhwapheni.Kwesinye isikhathi uthiuma uyohlola ngomshini wenhliziyo okuthiwa yi-ECG (Electrocardiogram), udokotela akuchazele ukuthi inhliziyo yakho ikhombisa ingcindezi yamaxhwala akhandwe amanxeba asenesikhathi enzeka kodwa elokhu eshaya, inhliziyo iqhubeka nokulokhu ifingqana nje. Ithi ikhipha igazikanti isinyathela nasesishozini bese kusondela izinhlungu ongakwazi ukuzibekezelela.Siyisizwe esiyiso, sikujwayele ukubekezela sithule nje, sibe sibona ukuthi ukugula kuhamba nathi. Ake sibukisane esinye isimo esikhandeka sibe ukukhathala okuhambisana nesiyezi okubangelwa yiyo inhliziyo.Inhliziyo ithi uma ifingqana ikhipha igazi ilisabalalisa, kumele libe ngamalitha amahlanu njalo ukuze  kuhlangatshezwane nezidingo zomzimba. Lokhu kuchaza ukuthi lapho elitheleka khonaigazi lisuka emaphashini, kumele kukwazi ukumumatha ubungako balo.Uma ngandlela thize ummumatho ungaselona inani legazi elilindelekile, nakanjani zizoqala izinkinga zokuphelelwa ngamandla, isiyezi, kwabanye kuhambisane nekhanda, inkwantshu engalapheki namajaqamba emzimbeni azojikeleza aye ngapha nangapha. Esinye sezizathu ezenza inhliziyo ibe nommumatho omncane, ukukhukhumalela ngaphakathi kwayo, endaweni yokuthi inwebekele ibheke ngaphandle yona ishintshe umkhondo. Asisale sesikhuluma nangokuthi inhliziyo uma seyikhukhumele iyasindana ingabe isakwazi ukusukuma ifingqane ngendlela yakhona.Nalokhu kunciphisa igazi elikhishwa yinhliziyo kulokhu kube ngenxa yokusindana ukusukuma kwenhliziyo. Lezi zizathu ziyathungelana okunye kuholele kokunye, ihluleke inhliziyo ize ithelele izinso, induku kwabesilisa, ukungahaleli kwabesifazane, iphele imizi, imindeni ibhekane ngeziqu zamehlo, kube yimbedu mehlwana emphakathini.Zonke lezi zigigaba esisizibalile zilandelisa ngokukhathala nesiyezi okungalawuleki. Ngike ngasho ngathi kuningi okwenza umzimba ukhathale ucobeke. Omunye useze wakujwayela ukukhathala ngale ndlela. Esizolokhu sikugcizelela namhlanje ukubaluleka kokuthola umsusa. Thola ukuthi umhlola uvelaphi. Baningi abantu bakithioyaye uzwe kuthiwe ubike ukukhathala wagcina elala unomphela, akabange esavuka. Uma uzwa umbiko onjena, kumele uzibuze njalo ukuthi usuhambe wafikaphi wena ngokukhuluma wazise abantu bakithi ngezifo ezinhlobonhlobo futhi ezilaphekayo? Uma uzibuza ukuthi yiziphi izifo ezingu-10 ezihamba phambili ekuthatheni impilo yabantu, impendulo ithiizifo eziyisimbelambela futhi ezelaphekayo ziphinde zivikeleke kalula nje. Pho yini eyenza abantu bakithi bahambe emhlabeni kanjena?Yini eyenza singafuni ukungena ohlelweni lokuzivikela ukuze siphephe kule nsindabadala esibhuqabhuqayo? Namhlanje ngithe ake sibuyele kwisiyezi nokukhathaIa, sihlaziye ngobaabaningi babika lezi zimpawo, okulandelayo sebehambile emhlabeni. Abanye baphelelwa amandla banqanyukelwe ngumoya, kungaphefumuleki, ukusuka lapho, nqwambi sebeshonile njalo. Lezi zimo ziyavikeleka! Yini pho sivume ukushiya imindeni yethu isidinga kangaka? Umbuzo othi yini engingayenza ukuthatha igxathu lokwelapha inhliziyo? Impendulo ilele ekwelapheni umsusa wokugula okuwukudla ushukela, ukudlala manandinandi esiwathenga ezitolo ziwukudla okusheshayo (fast foods) nokudla inyama yezinyoni nezilwane ezikhuliswe kusheshiswa. Ngikhuluma ngolamthuthu, inyama yenkomo yasezitolo, eyemvu yakhona neyengulube.Ake sizilinge senze lokhu, sizinike izinsuku ezingu-10 nje kuphela.Nazi lezi zinto:1. Asiyeke ukudlaushukela, nazo zonke izidlo ezinoshukela okungaba iziphuzo ezihlohlozayo, amajusi okuthiwa akhiwe ngemvelo yawo uma besikhohlisa, izinkwa, yizidlo ezinye ezidinga ubisi zasekuseni, iziphuzo okuthiwa azinashukela, uju oluthengwa ezitolo. Sehlukane nokunoshukela nje, zibe ngu-10 izinsuku.2. Asehlukane nokuthenga sidle izidlo ezidayiswa sezivuthiwe, okwethukube ukufudumeza. Lapha ngikhuluma ngo-pizza, hot dog, ice cream, kuningi kakhulu.3. Asisebenzise i-ExtraVirgin Olive Oil, ibe ngu-150mls ngosuku okanye ibenguhhafu enkomishini njalo ngosuku.4. Asiphuze amanzi ngendlela yempilo; okuwukuphuza izingilazi ezimbili uma sivuka; siphinde ezimbili ngaphambi kokulala, bese siphuza ezimbili njalo ngaphambi kokudla5. Asidle amasi okungenanikane ngeviki, okanyei-yoghurt eyi-full cream ekhandwa ngamajikijolo noma ingafakwa zithako. Sidle okuphuma ezihlahleni, kungaba amagwava, ukherothi,..okungenani kube kuhlanu ngosuku. Singakhohlwa amakhowe nokotapheya. Lezi zithelo asisidle kane evikini zona zizodwa.6. Asehlukane nenkukhu ulamthuthu, sehlukane nama-braai pack, inyama ethengwa isivuthiwe yezitolo esizijwayele nezinye ngenxa yamakhemikhali afakwe kuzo ikakhulu uma zichanyiselwa nalapho zikhuliswa. Kanjalo nenyama yezinkomo yasezitolo, amabhusha. Konke kukhuliswe ngamakhemikhali. Asidle inyama yenkukhu ekhuliswe ekhaya, inkomo nemvu okukhuliswe ekhaya ngoba yikhona okunempilo evelele.7. Thola isikhathi sokuphumuza umqondo njalo osukwini, uthandaze ngaleyo ndlela ehambisana nawe, uzivocavoce imizuzu engu-20 ngosuku, zibe zine izinsuku evikini. Ngithi nakhu sizwe sakithi, izinsuku ezilishumi kuphela uzowubona umehluko ozokwenzeka empilweni yakho.Mpilonhle!UNGOTI ocwaninga ngamagciwane adala izifo uSolwazi Abdool Karim Salim uxwayisa ngokuthi kungenzeka igciwane leCorona elizobe likhona ngesiwombe sesihlanu liholele ekutheni izibhedlela zigcwale ngesikhathi esincane.Isiqubu sesihlanu sokuhlasela kwaleli gciwane kulindeleke ukuthi sifike kuleli ngenyanga ezayo. Ososayensi phambilini bebethi kungenzeka igciwane elizobe likhona ngalesi sikhathi lingabi nawo amandla ngenxa yokuthi abantu abaningi kuleli sebeke bahaqwa iCovid-19, abanye bagomile kodwa uSalim, uthe kumele sifike lesi siwombe abantu sebekulungele ukubhekana naso ngoba uma kungenjalo bangazithola belaliswa ezibhedlela ngoba maningi amathuba okuthi leli gciwane lisabalale kakhulu kune-Omicron okuyigciwane lokugcina ebelihaqa abantu kuleli.“Esikwaziyo ngaleli gciwane ukuthi lizosabalala ngokushesha kune-Omicron ngoba igciwane elisha ukuze ligqibe ebelikhona phambilini kumele libe namandla kunalelo elisuke likade likhona. “Leli gciwane ngeke ligcine ngokusabalala masinyane kodwa lizobe lihaqa abantu abaningi ngokushesha okungaholela ekutheni izibhedlela zibe nengcindezi ngesikhathi esincane,” kusho yena.Usolwazi uthe umengameli wenze kahle waxegisa imithetho elawula ukusabalala kwegciwane ngalesi sikhathi njengoba izibalo zabahaqwa yilona zisephansi.“Lesi yisikhathi esikahle sokuthi abantu benze imicimbi yabo ebebeyimisile ngesikhathi igciwane lisasabalala ngamandla.“Abenza imicimbi yokuthwesa iziqu abayenze ngoba ukusabalala kwegciwane akuzuhlala kukuleli zinga okukulo njengamanje kungenzeka isimo sishintshe. Maphakathi noMeyi kungenzeka sibone izibalo zabahaqwa yigciwane zenyuka futhi," kusho yena.Uma kwenzeka izibalo zinyuka kumele abantu bakhumbule ukuthi zikhona izindlela zokunqanda ukusabalala kwalo ezifana nokufaka izifonyo, ukuqhelelana nokugwema imicimbi esendaweni evalekile."Uma zinyuka izibalo zabahaqekayo akusho ukuthi sekumele senze izaba zokunqanda ukusabalala kwegciwane ngesikhathi esisodwa, kumele senze lokho okuvumelena nesimo ngaleso sikhathi.”Isikhungo esenza ucwaningo lwezomnotho iBureau for Economic Research (BER), sithe amasampula amanzi ahambisa indle aseGauteng akhombisa ukuthi seliyenyuka izinga labantu abahaqwe iCovid-19 okusho ukuthi siyeza isiwombe sesihlanu sokuhlasela kwegciwane.UNgqongqoshe wezeMpilo eBotswana uDkt Christopher Nyanga umemezele ukuthi kunegciwane elisha le-Omicron elitholakale kuleliya lizwe kodwa wathi abantu abangethuki, ososayensi basalihlola.KUNINGI osekwenziwe ngasohlangothini lwesayensi ukuze kutholakale amasu amasha okwelapha noma okulwa nesifo sofuba, iTuberculosis (TB). Kumanje kunezinhlelo eziwu-17 zocwaningo ezenziwayo emazweni ahlukene zokuhlolwa kwabantu. Nyakenye inhlangano yezempilo emhlabeni iWorld Health Organisation (WHO), iveze ukuthi ngenxa yocwaningo lwesayensi oluqhubekayo emhlabeni, kunamazwe anjengeSwatini, iKenya, iMozambique, iSouth Sudan, iTogo, i-Uganda, iZambia,  neNingizimu Afrika akwazile ukwehlisa ukusabalala kwegciwane ngokukodwa kokuthathu ngo-2015.Yize kunjalo, iWHO idalule nokuthi amazwe anezinsiza kudingeka ukuthi agxile ekwelapheni abantu abathathwa njengabasengcupheni yokuthola iTB, okungaba abantu abahaqwe yiHIV/Aids.I-WHO ithe inselelo ebhekene namazwe ase-Afrika, ukuqinisekisa ukuthi iziguli ziyayiqeda imithi yazo. Ngokwejwayelekile ukwelashwa kweTB  kuthatha izinyanga eziyisithupha.“Izindlela ezintsha ezisunguliwe zakamuva ngezokuthi kube nabantu basemphakathini abahambisela iziguli imishanguzo emakhaya noma imishanguzo ithunyelwe ezikhungweni eziseduze okungaba izitolo, amahholo nokunye, ukuze abadla imishanguzo bangakhali ngokuthi imitholampilo ikude nalapho behlala khona noma ukuthi abanayo imali yokuya kuyo,” kudalula iWHO esitatimendeni.Ngokwezibalo zakamuva zocwaningo ngesifo sofuba oluphothulwe ngo-2022, lwethulwa emphakathini nyakenye kuvela ukuthi iNingizimu Afrika inesibalo esiphezulu kakhulu sabantu abaneTB, uma iqhathaniswa namanye amazwe emhlabeni. Ngokwezibalo balinganiselwa ku-280 000 abahaqwa yisifo ngonyaka, bangu-54 000 ababulawa yiTB ngonyaka.Isikhulu seTB HIV Care, uSolwazi Harry Hausler, uthe ukuhlolwa kwabantu ngoba benezimpawu kukodwa kungaholela  ukuthi u50%  weziguli ezinaleli gciwane zingahlonzwa.“Ngokuvamile iningi labantu ababi nazo izimpawu, nokuholela ekutheni kulibaziseke ukuhlonzwa kwabo, okuholela ekutheni  iTB isabalale kalula, kugule abantu abaningi. Okudala  izinkinga eziningi eziholela  ekufeni kwabantu abebengasinda ukube bekuhlolwa bonke abantu. "Uhlelo olusha lokuhlolwa kwalesi sifo olwaziwa nge-Targeted Universal Testing for TB (TUTT), lungaqinisekisa ukuthi abantu abasengozini enkulu yokuthola  iTB  bayahlolwa ngomshini okhipha imiphumela ngokushesha i-GeneXpert ngisho bengenazo izimpawu, ” kusho uSolwazi Hausler. Ngo-2010,  iWHO yanikeza  amazwe igunya lokuthi asebenzise  i-GeneXpert  ukuze kuhlolwe isifo.Ngokusho kukaSolwazi uHausle, iTUTT ivumela abasebenzi bezempilo ukuthi bakwazi ukuhlolwa nabantu abangenazo izimpawu.“I-TB HIV Care igqugquzela ukuthi kwandiswe izinhlelo zokuhlolwa kwabantu abaneHIV nabasondelene nabo. Kuphinde kube nemishanguzo ethathwa isikhathi  okuyi-isoniazid ne-rifapentine ephuzwa kanye ngesonto  isikhathi esiyizinyanga ezintathu,”  kusho uSolwazi Hausle. BABALELWA ku-1.6 million abantu abaguliswa ukudla ukudla okungaphephile emhlabeni ngosuku.Lokhu kushiwo yiNhlangano yezeMpilo eMhlabeni, iWorld Health Organisation (WHO), ixwayisa abantu ngokuthi kumele baqaphele ukuthi badla ukudla okuphephile.Lo myalezo uhambisana nosuku olusetshenziselwa ukuxwayisa umphakathi ngezifo ezidalwa ukudla ukudla okungaphelile, iWorld Food Safety, olukusasa.UDkt Maria Niera, weWHO, uthe zibalelwa ku-200 izifo ezidalwa ukudla ukudla okungaphephile, ezinye zazo ziyabulala.Uthe phakathi kwezifo ezidalwa ukudla ukudla okungaphephile kubalwa ityphoid, icholera nelisteriosis."Lezi zifo ngokuvamile ziba nezimpawu ezifana nokukhishwa yisisu, ukuphalaza namajaqamba esiswini," kusho uDkt Neira.Odokotela bathi esimeni esidlulele kuyenzeka ukudla okungaphephile kuholele ekutheni umuntu agcine esenemizwa ephazamisekile, abe nenkinga yokungasebenzi kwezinye izitho zomzimba, umdlavuza kanti  kwesinye isikhathi angagcina ngokufa.UDkt Antonina, we-African Population and Reseach Center, ucashunwe kweminye imithombo yezindaba, ethi kubalulekile ukuthi uma uzwa ezinye zalezi zimpawu zikuqinisa ngemuva kokudla noma ukuphuza okuthile,  usheshe ubonane nabezempilo abazokuhlola, bathole umsuka wazo bese uyelashwa."Izingane ezineminyaka engaphansi kwemihlanu zisengozini kakhulu yezifo ezitholakala ngokudla. U-40% wabantu abaguliswa yizifo ezitholakala ngokudla kuba yizingane. Amasosha omzimba wengane asathuthuka, awakwazi ukulwa nezifo ngendlela efana neyomuntu omdala," kusho uDkt Mutoro.Uqhube wathi emazweni antulayo nanomnotho ophakathi nendawo ukuvikeleka kwezingane ezifeni kuyancipha ngenxa yokungondleki, ukungahlanzeki nokungahanjiswa kwendle ngendlela efanele, okuhlanganisa ukuswela amanzi aphephile nezindlu zangasese. Uma izingane zigula, zivame ukungakuthandi ukudla. Lokhu kudala ukuthi zidle ukudla okungaphansi kokufanele. Ngaleso sikhathi zilahlekelwa izakhamzimba nemisoco ngenxa yokuhuda nokuphalaza. Lokhu kungaholela ekutheni ingane igcine inesifo sendlala okungaholela ekutheni igule kakhulu noma ife," kusho uDkt Mutoro.UDkt Niera uthe ulwazi olugcinwe kwiWHO lukhombisa ukuthi izingane ezingaphansi kweminyaka emihlanu ezingu-340 emhlabeni zibulawa yizifo ezingagwemeka njalo ngosuku. Kulezo zifo kubalwa nezifo ezidalwa ukudla ukudla okungaphephile.Okunye ukungaphephi kokudla kudalwa ukubakhona kwezinambuzane  namagundane lapho kugcinwa khona ukudla.Okunye kudalwa yizibulali zinambuzane ezisetshenziswa ngesikhathi kutshalwa.Ezinye izinto ezibalwa ngabezimpilo njengezinomthelela ekutheni umuntu agcine edle ukudla okungaphephile ukungazigezi izandla ngaphambi kokudla, uma uphuma endlini encane, uma kade ufinya noma uthimula, ukusebenzisa izitsha ezingahlanzekile uma wenza ukudla nokungazigezi izithelo noma imifino ngaphambi kokuyidla.EMAKHAYA amaningi izingane nabanye abantu abadala badlela ezitsheni zepulastiki ngoba bethi azisheshi ukufa kodwa ongoti bezempilo bayaxwayisa ngalokhu. Bathi uma ungumuntu ohlale ezibheke ukuthi udlani ngoba efuna ukuphila kahle, kumele ukubheke ukuthi udlela esitsheni esakhiwe ngani nokuthi kufakwani uma sakhiwa.Bathi ushevu ongawuthola ngokudla ngesitsha sepulastiki, okusetshenziswe kuso amanye amakhemikhali, ufana nokuthi unesifo sikashukela.UMnuz Priyanka Kheruka, oyiBrand Head, eBorosil, uthe isitsha sepulastiki uma usifudumeza sikhipha ikhemikhali, i-phthalates, eyaziwa nge-plasticers engu-95% , leyo khemikhali igcina ingene ekudleni uma ubufudumeza ukudla ngaleso sitsha."Ukudla okunamafutha okufana nenyama noshizi kunamathuba amaningi, uma kufudunyezwe ngesitsha sepulastiki, okuthi i-phthalates ingene ngqo kukona masinyane. Uma udla lokho kudla, ubeka engcupheni amaphaphu, izinso nesibindi. Ngakolunye uhlangothi, i-bisphenol eyaziwa ngokuthi iBPA ephuma kuzo izitsha zepulastiki yenyusa amathuba okuthi uhlaselwe yisifo senhliziyo nesikashukela," kusho yena.Uthe ingilazi yona ayifani nepulastiki, ayiwukhiphi ushevu uma ufudumeze ngayo futhi aliyilimazi imvelo uma isilahliwe ngoba ayikho ikhemikhali eyikhiphayo ehlukumeza imvelo.“Ukusebenzisa isitsha esiyingilazi esivalwayo kuyasiza ekutheni singabikhona isidingo sokuthi usebenzise ipulastiki yokugoqa ukudla, i-cling wrap. Ukusebenzisa izitsha ezakhiwe ngokusansimbi nakho kungasiza ekutheni ungabi nezinkinga zempilo," kusho yena.“Amabhodwe akhiwe ngokusansimbi (steel) awayikhiphi ikhemikhali  eyingozi uma uphekile kanti ukudla okugcinwe ebhodweni akushintshi indlela okunambitheka ngayo futhi kulula ukuwahlanza. Amabhodlela okugcina ukudla ezitolo maningi, kumele ukhethe lawa avaleka athi ngci futhi izivalo zawo ezingathombi (rust) ukuze ukudla kuhlale kusezingeni elifanele," kusho yena.Uthe izitsha ezakhiwe ngethusi (bronze) zikulungele ukuthi kufudunyezwe ngazo ngoba ziyakugcina ukushisa."Ziningi izinto ongakhetha kuzo ezakhiwe ngethusi. Izintambo zethusi zinhle kakhulu ekufudumaliseni amanzi nokugcina ukushisa," kusho yena.I-BPA sekunesikhathi kukhalwa ngokuthi iyingozi, amabhodlela okuncelisa ingane sekuze kwakhiwa okuthiwa aphephile, ayisetshenziswa le khemikhali uma akhiwa abizwa ngeBPA free.Ucwaningo luveza ukuthi izinsalela zeBPA, uma zidliwa umuntu, zengeza amathuba okuthi abe nezinkinga zesibeletho, zokungabatholi abantwana, umdlavuza webele. Ezinganeni idala inkinga yokungakwazi ukufunda kahle.I-phthalatesnoma ne-plasticers yingxube yamakhemikhali asetshenziselwa ukuncibilikisa imikhiqizo ethile kuyo, okuyiplastiki, uwoyela wokuthambisa izinsimbi, umata i-vinyl, izinsipho zokugeza, ezokugeza izinwele (shampoo) nezigcobo zokuzokunakekela izinwele.KUSAZOTHATHA isikhathi ngaphambi kokuthi kubonakale zehla izibalo zabahaqwa yiCovid-19 kuleli.UNgqongqoshe wezeMpilo kuleli, uDkt Joe Phaahla, uthe kungenzeka kuphele amasonto amabili ngaphambi kokuthi kubonakale zehla izibalo zabahaqwa yiCorona kuleli.Uthe okwamanje izifundazwe ezihamba phambili ngabantu abaningi abahaqwa yileli gciwane iWestern Cape neKwaZulu-Natal.IWestern Cape seyike yafika esigabeni sokuthi izinombolo zabahaqwa yileli gciwane zingabe zisenyuka kodwa kwaba ngokwesikhashana. Njengamanje seziphinde zenyuka, kanti KwaZulu-Natal khona zisalokhu zenyukile izibalo. "Okwenzeke eWestern Cape akujwayelekile. Esikwaziyo ukuthi uma izibalo sezifike lapho zimi khona ndawonye zibe sezehla, kodwa kunokuthi zehle sezivele zaqala phansi zenyuka. Ngiyazi lokhu kuyethusa kodwa okusempeleni, sinegciwane elisha esingazi nathi ukuthi silindeleni ngalo ngoba lisazishintshashintsha," kusho yena.Uthe kulesi siwombe sesithathu sokuhlasela kweCovid-19 kuleli, babe bancane abasebenzi bezempilo abahlaselwe yiCovid-19 ngenxa yokuthi iningi labo ligomile."Inkinga esibhekene nayo eyokuthi, nakuba bengagulanga kakhulu kulesi siwombe abasebenzi bezempilo kodwa bakhathele, badinga ukuphumula. Sidinga ukuthi senze izinhlelo zokuthi kuqashwe abanye abasebenzi bezempilo abengeziwe ukuze laba abakhona bezokwazi ukuthatha ikhefu, baphumule ukuze bakwazi ukubhekana nesiwombe sesine sokuhlasela kwegciwane okulindeleke ukuthi kufike ngoDisemba," kusho uDkt Phaahla.Izibalo zakamuva zabahaqwa yiCovid-19 kuleli ezikhishwe yisikhungo esicubungula izifo ezithathelanayo kuleli, iNational Institute of Communicable Diseases (NICD), zikhomba ukuthi bangu-10 748 abantu  abahaqwe yiCovid-19 emahoreni angu-24, okwenza ukuthi isibalo sabahaqwe yiCovid-19 kuleli, senyukele ku-2 690 973.Abantu bakamuva ababulelwe yizifo ezisondelene neCovid-19 bangu-170 okuholele ekutheni isibalo sababulewe okuhlobene nobhubhane kuleli senyukele ku-79 421.UNkk Sinenhlanhla Jimoh weNICD, uthe izibalo zakamuva zabahaqiwe, zikhomba ukuthi eKZN abantu abahaqwe yileli gciwane emahoreni angu-24 bangu-13%, e-Eastern Cape bangu-16% abase-Western Cape babe ngu-22%. KUGQUGQUZELWE abazali ukuthi banake izingane zabo ezineminyaka ewu-15 kuya ku-19 kwazise ucwaningo luveza ukuthi iningi lazo liyazibulala.Njalo ngoFebhuwari 14 kuya kuFebhuwari 21, iSouth African Depression and Anxiety Group (Sagad) iqwashisa ngokuzibulala kwezingane ezineminyaka ewu-15 kuya ku-19.Ngokocwaningo luka-2020 lweWorld Health Organisation (WHO), kuvela ukuthi izingane ezikule minyaka zisengcupheni yokuzibulala ngenxa yokhwantalala.UDkt Frans Korb onguSihlalo weBhodi leSadag futhi ongudokotela wengqondo, ucele abazali ukuthi bayeke ukuzitshela ukuthi izingane azihlaselwa wukhwantalala ngoba akusilo iqiniso leli.“Izingane ziyaba nokhwantalala ikakhulukazi kulesi sikhathi sokufunda online, ukungayi esikoleni, ukuhlala ngawedwana, ukushonelwa nezinye izimo zempilo. Ucwaningo luthole ukuthi izingane ezineminyaka ewu-15 kuya ku-19 zisengcupheni enkulu yokuzibulala. Sikhumbuza abazali ukuthi ukhwantalala alukhethi bala, minyaka, bulili, inkolo nesimo somnotho. Luphatha noma wubani,” kusho uKorb.Uthe ziningi  izingcingo abazithola kulayini wabo wokugwema ukuzibulala ngakho abazali kubalulekile ukuthi basondele ezinganeni zabo.UNkk Cassey Chambers obhekele ukusebenza kweSadag, uthe abazali othisha nabanakekela izingane abavamisile ukukhuluma ngokuzibulala.“Siyabagqugquzela abazali, abagada izingane nothisha ukuthi bakhulume ngodaba lokuzibulala. Ucwaningo lukhombisa ukuthi izingane okukhulunywa nazo ngalesi sihloko azibi nomqondo wokuzibulala. Ukugwema ukukhuluma ngokuzibulala yikhona okungaholela ekutheni izingane zizibulale ngoba zisuke zingazi ukuthi zizoxoxa nobani ngezingqinamba ezibhekene nazo,” kusho uNkk Chambers.Uthe ngoFebhuwari 24 bazoba ne-webinar yamahhala ezolekelela othisha ukuthi bakhulume ngodaba lokuzibulala, eyabazali izoba ngoFebhuwari 25 ngo-1emini.Uma ingane ibhekene nezingqinamba eziningi ingashayela u-0800 567 567 ukukhuluma nabaluleka ngengqondo, ingathumela ne-sms ku-31393 lapho izoshayelwa khona ozoyiluleka. Zingaya kwi-website ethi:www.sadag.org. SIYAKHULA isibalo sezingane ezihlonzwa ukuthi zine-autism kanti ongoti bathi sekuyisikhathi sokuthi abantu bafunde futhi basiqonde lesi simo.Ungoti obhekele ukuhlonza  nokwelashwa  kwalesi simo ezinganeni,  iNeurodevelopment Paediatrician, osebenza esibhedlela iNetcare St Augustine, uDkt  Nerica Ramsundhar, uthe  eminyakeni emihlanu kuya kweyisithupha eyedlule sibonakale sinyuka isibalo sezingane ezine-autism.Uthe ngokolwazi olukhishwe i-US Center of Control nyakenye ucwaningo beluveza ukuthi ezinganeni ezingu-36 eyodwa ine-autism kanti phambilini beluveza ukuthi ezinganeni ezingu-56 eyodwa ine-autism.UDkt Ramsundhar uthe abantu abane-autism baba nezinselelo zoxhumana ngendlela kwemizwa i-neurodevelopmental okudala ukuthi ihluke indlela  abakhuluma ngayo nendlela abaziphatha ngayo uma kuqhathaniswa neyabanye abantu. Uthe bajwayele ukwenza into bayiphindaphinde."Lokhu kunomthelela endleleni  ulimi oluveza imizwa ngokwejwayelekile, okuyikhono lethu lokukhuluma; ikhono lethu lokuqonda; kanye nokukhuluma  libe lingaphumi izwi okungaba ukukhuluma ngokushintsha ubuso, indlela amehlo abuka ngayo,  ukuthinta komzimba nokunye," kuchaza uDkt Ramsundhar. Uqhube wathi izingane ezine-autism ngokuvamile aziyivezi imizwa ngesimo sobuso bazo, zivamise ukwenza okuthile ngesandla okungaba ukuhebeza, ukugxuma, ukuzigingqa phansi, ukuzisonta umzimba nakho okungabonakala."Izingane ezine-autism ngokuvamile  zihlale zimatasatasa ngezinto ezithile ezenza umqondo wazo uhlale usebenza, njengokuqaqa ithoyizi lemoto esikhundleni sokudlala ngalo, ukucubungula izinkinobho, amatshe noma yini enye. Konke lokhu kwenza ukuthi zingabi naso isikhathi sokudlala nezinye izingane ngoba umqondo wazo ugxila kulokho ezifuna ukukuxazulula," kuchaza udokotela.Wengeze ngokuthi izingane ezine-autism zingase zibe nokuxhumana nomphakathi  okungejwayelekile ngoba ziyakugwema ukuxhumana nabantu kakhulu.“Ukushintshana ngamathoyizi kanye nokudlala ngamathoyizi kungase kuzicasule," kusho uDkt Ramsundhar.Uthe uma behlola izingane bakhuluma nabazali  babheke umlando kamama ngesikhathi ekhulelwe ingane. Babheke ukuthi ingane ibikhula kanjani ngalesi sikhathi ."Sixoxa nomndeni  mayelana nokudlala kwengane, ukuhlalisana kwayo nabanye abantu, ukwenza izinto ngokuphindaphinda noma ukucubungula umehluko entweni eyodwa. Bese kuba khona lapho sibheka ukuthi ingane ixoxa kanjani nabazali bayo. Ukuthi yenzenjani uma icela okuthile, imaphi amagama ekwazi ukuwaphimisa  nokunye,"  kuchaza uDkt Ramsundhar.Uthe lezi zinto azibalile abakhulisa izingane kumele baziqaphele emakhaya ukuze basheshe babone uma kunokungajwayelekile.SELENYUKELE ku-21.1% izinga lokutheleleka kwabantu ngegciwane iCorona kuleli.Izibalo zakamuva ezikhishiwe yisikhungo ezibhekele izifo ezithathelanayo kuleli, iNational Institute of Commnunicable Diseases (NICD), zikhomba ukuthi bangu-6,372 abantu abasha abahaqwe yileli gciwane kuleli. Lokhu  kuholele ekutheni babe ngu-3,776,298 abahaqwe yileli gciwane selokhu lafika kuleli, abashonile ngesikhathi esifanayo bathathu, osekuholele ekutheni isibalo sababulawe yileli gciwane selokhu lafika kuleli senyukele ku-100,351.Ngokombiko okhishwe ngeSonto ntambama, iGauteng ihamba phambili ngesibalo esiphezulu sabantu abangu-1 727 abahaqwe yileli gciwane, ilandelwe yiKwaZulu-Natal ngabantu abangu-818 abahaqwe yigciwane.Amagciwane azalwe yi-Omicron yiBA.4 neBA.5 yiwona ahaqa abantu okwamanje.UDkt Nicholas Crisp, umqondisi woMnyango wezeMpilo kuleli, uthe abakuqaphelayo ngalezi zibalo wukuthi abantu abaningi abahaqwe yigciwane ngabantu abangagomile.Uqhube wathi okwamanje abakabi baningi abantu abalaliswe ezibhedlela ngenxa yegciwane."Esikukhuthaza wukuthi abantu abangakagomi bagome. Abasagome umgomo owodwa okumele ngabe bagome imigomo emibili mabaye ezikhungweni zempilo bayogoma umgomo wesibili; okumele bayojova imijovo enikeza imigomo amandla ama-boosters babuyele bayothatha leyo migomo ukuze sivikele ukuthi abantu bagule kakhulu uma behaqwa yileli gciwane,"  kusho yena.UMA ucabanga impilo yowesifazane yesimanje, uba nesithombe somuntu ovuka ekuseni ageze aziphaqule, angene ezinkundleni zokuxhumana ezehlukene okubalwa uWhatsapp, Facebook, Twitter, Instagram, tik tok nezinye. Lokhu abesifazane bakwenza bephila emazingeni empilo angefani neminyaka engalingani ngoba nasebekhulile abangenazo izinkundla zokuxhumana banolwazi ngazo. Kodwa uma useKranskop, eMakhabeleni esigodini saKwaSenge, kunabesifazane abangazi nokuthi ukhuluma ngani uma ubala zonke lezi zinto futhi abangazihaleli nakancane ngoba abanalwazi ngazo.Leli phephandaba libe nenhlanhla yokukhuluma nabanye besifazane bakule ndawo abaveze ukuthi izinhlelo zethelevishini abahlala befunda ngazo kwiSolezwe, abazi nokuthi kusuke kukhulunywa ngani ngoba abazibuki. Uma bevuka into yokuqala abayenzayo basheshisa imisebenzi yasendlini bahlukane phakathi abanye balibangise ehlathini beyotheza, abanye bayokha amanzi bese kuba khona nabayongena emasimini. Lena yimpilo abathi ibagcina bejabule futhi abaziboni beyohlala emalokishini nasemadolobheni ngoba ngeke besajwayela enye indlela yokuphila. Yize bengathanda ukuba nogesi amanzi, itiyela nezitolo ezinkulu kodwa indlela abaphila ngayo bayayithakasela ngoba ayibafaki ezindlekweni.Owesifazane ozalelwe kule ndawo nongazange asiqede isikole ngoba ethole umendo uthe, yena nabangani bakhe bagaya idokwe bese besheshisa imisebenzi yasendlini balibangise emfuleni ekuseni baze babuye liyoshona nokuyinto ejwayelekile. Yilapho athe bathola khona  ithuba lokuthamunda izindaba zabo zabesifazane nezomendo nokuyinto eyenzeka cishe zonke izinsuku. "Angikaze ngivakashe eThekwini, ngike ngizwe abanye bethi bayovakasha olwandle. Ngeke ngisayijwayela enye impilo ngoba sengijwayele ukuvuka ekuseni ngiyocosha izinkuni zokupheka, ngiyokha amanzi ngihlangane nabanye omama," kusho lo wesifazane.Omunye uveze ukuthi yize esewumakoti omncane kodwa naye uyayijabulela impilo yasemakhaya nokuhlala nomamezala.  Inkonzo yasekamelweni uthi kuyenzeka nayo ayithole kanye noma kabili ngonyaka uma kubuye umyeni futhi akanankinga.  "Umyeni wami kuyenzeka kucishe kuphele unyaka engabuyanga ekhaya kodwa angibi nayo inkinga ngoba ngisuke ngihleli nomamezala. Angisizwa isizungu ngoba senza imisebenzi yasekhaya uma ezovakasha naye ufica konke kulungile ekhaya,"kusho lo wesifazaneOmunye uveze ukuthi selokhu azalwa akakaze asebenzise iziphaqulo futhi nesidingo sazo akasiboni ngoba akuyona into abayisebenzisayo. Into ehamba phambili neyenza isikhumba sowesifazane ikhazimule abe muhle kule ndawo, yibomvu eligcotshwa ekuseni kusaphuma ilanga lize ligezwe seliyoshona. "Isikhathi esiningi sihlala ehlathini nasemfuleni, asibi nesikhathi sokuhlala endlini singenzi lutho. Ngesikhathi sokutshala singena emasimini siligcobile, siyokha amanzi siligcobile noma siyotheza liyasivikela elangeni. Angiboni ukuthi ngingajwayela ukugcoba le zinto ezigcotshwayo,“ kusho lo wesifazane.Izitayela zemfashini yize zikhona futhi zingena zidedelana ezitolo kodwa abaningi besifazane bakule ndawo bakhonze iziketi namaphinifa kulaba asebekhulile nabaganile. Omunye utshele leli phephandaba ukuthi selokhu azalwa akakaze aligqoke ibhulukwe futhi ukhule lingagqokwa nakubo. "Angikakaze ngizibone ngigqoka ibhulukwe, sezikhona izingane ezincane eziswenka ngawo kodwa mina ngeke ngaligqoka noma kungabanda kanjani ngifaka amasokisi okungcono. Into engiyithandayo ukuvunula, ngiyazizwa ngisho ngihamba, nanamhlanje ngiyazisola ukuthi ngigqokeleni kanje bekufanele ngivunule ngoba kunezivakashi," kusho owesifazane.ININGI labantu besilisa alivamile ngokuzikhathaza kakhulu ngezinguquko ezenzeka emzimbeni njengokukhuluphala, ukuzehlisa isisindo somzimba, indlela obukeka ngayo okubalwa nosayizi wezimpahla zokugqoka. Uma kuthuke kwakhona okukhuthalele, kuba namagama ayiziswana njengokuthi wenza izinto zabesimame.Ongoti bezempilo bathi kumele nakanjani nabesilisa bazikhathaze ngezinguquko ezenzeka emzimbeni yabo ngoba zingaba yizimpawu zokunyonyobelwa wukugula okuthize noma izinkinga zezempilo nje jikelele.Kulezo zinkinga kungaba izimpawu zokuhlaselwa okubizwa nge-Andropause efana nse neMenopause ehlasela abesifazane.I-Andropause yisigaba lapho owesilisa ehlelwa khona wumdlandla wezinto eziningi ngesikhathi esisodwa. Lokhu imvamisa kwenza abesilisa abasanda kuhlanganisa iminyaka ewu-30 nangaphezulu. Ongoti baveza ukuthi ngesikhathi kwehla izinga lehomoni elibizwa ngeTestosterone, kuthinteka okunye okubizwa ngeHypothalamus okuyingxenye yezicubu zengqondo ezibhekelele ukulawula ukushisa nokubanda emzimbeni wakho. Kungenza kube nokudideka okuholela ekutheni kungabe kusalawuleka kahle ukushisa nokuphola komzimba wakho. Isikhulu esiphezulu (CEO) kwa-Affinity Health, uMnuz Murray Hewlett uveza ukuthi ezinye zezimpawu zalesi sifo azinakwenza neminyaka yomuntu kodwa kumele uhlobo lwempilo oyiphilayo lukulekelele ukugcina umzimba wakho unempilo. "Ukukhuluphala, ushukela, umphimbo nengcindezi yengqondo ngezinye zezimpawu ezivame kwabesilisa abasuke sebehlaselwa i-Andropause.  Uma kukhona ongakuboni kahle noma okusolayo, zisukumele uyothola usizo lwezempilo," kusho uHewlett.Ongoti bathi ukudla izinto ezinempilo, ukuphuza amanzi, ukuzivocavoca nokuhlala uvakashela odokotela nasemtholampilo kungakusiza ukugwena i-Andropause.Izimpawu ezijwayelekile ongaziqaphela uma usuqalwa yi-Andropause:-Ingcindezi yengqondo ngenye yezinkomba zokuthi ususenkingeni, uhleka manje, udinwe, uphatheke kabi noma kube khona okukudinayo kungonakele lutho.-Ukukhathala yize kuyinto eyenza wonke umuntu kodwa kowesilisa kugadla kuzwele.-Umdlandla wocansi uya ngokuncipha kube nzima ngisho ukululangazelela.-Ukhohlwa kalula, ingqondo yakho ithatha kade noma wenza into ungakwazi ukubhekana nayo ngqo, ugcine ungasazi nokuthi bewuhlele ukwenzani.-Ubuthongo bukubamba isikhashana bese uyaqwasha ebusuku noma kube nzima nokuzumeka uma sekushaye isikhathi sokungena embhedeni.-Ukushisa komzimba esikhaleni ube nesifuthufuthu nokuyinto evame kwabesifazane uma bengena kwi-monopause, nakwabesilisa kuyenzeka kulesi sigaba.-Amalungu omzimba ayakhathala ahlale ebuhlungu yilapho okusuke sekwehle ngamandla itestosterone nokufanele idlale indima enkulu ukugcina amalungu omzimba enempilo.-Indlela okuhluma ngayo izinwele zakho iyashintsha, ziqothuke noma ziphephezele kuvele isikhumba phansi. Uma kungenjalo uzobona sezikhula ngamandla emadlebeni nasemakhaleni.-Izicubu zomzimba ziyazwela zikhathale ngokweqile kube nzima nokwenza izinto ezizodinga ube nomdlandla usebenzise izikhwepha. INHLANGANO yodokotela iSouth African Medical Association (Sama) ithi ngeke kwenze umehluko ezibalweni zeCovid-19 ukubuyisela izwe kuthaqa.UDkt Angelique Coetzee owuSihlalo weSama, uthe kufanele kuhlelwe kahle ukusebenza kwezikhungo zempilo, kugonywe abasebenzi bazo hhayi ukuthi izwe livalwe thaqa.“ICorona vele ikhona njengamanje ibhuqabhuqa abantu, lokhu ukubona ngokunyuka kwezibalo zabahaqekile. Uma uhulumeni ebuyisela izwe kuthaqa kusho ukuthi laba abantu abagulayo ngeke basizwe muntu. Okokuqala kukhona imindeni ezivalele ngayodwana esisizwa yizihlobo. Uma uthi abantu abahlale ezindlini, kuvalwe amabhizinisi amaningi kusho ukuthi isimo sizoba sibi kakhulu kunalokhu esiyikona,” kusho uDkt Coetzee.Uthe uhulumeni kufanele avale izikhala zodokotela ezikhona, andise onesi nabanye abasebenzi bezempilo.“Asisho ukuthi uhulumeni akavule izikhala ezintsha zemisebenzi, sithi akagcwalise lezi ezikhona. Akanike abasebenzi bezempilo impahla yokuzivikela, aqinisekise ukuthi ingqalasizinda nazo zonke izinsiza zisebenza kahle ezibhedlela. Ukuvala izwe akusona isisombululo,” kusho uDkt Coetzee.Uveze ukuthi odokotela babathinta nsukuzonke bebatshela ukuthi basebenza amahora amaningi futhi uma bekhala izikhulu zezibhedlela azibanaki.“Ngokuhamba kwesikhathi isibalo sodokotela abasebenzayo njengamanje sizokwehla kakhulu ngenxa yokuthi abanye bayashona, abanye bakhathele. Noma uhulumeni angavala izwe izikhawu eziningi kodwa uma engalungisi inkinga yabasebenza ezikhungweni zempilo ngeke kube nesixazululo. Kuyimanje izibhedlela zigcwele abantu abaneCorona, abezinye izifo bayaxoshwa,” kusho uDkt Coetzee.Uphethe ngokugcizelela ukuthi abasebenzi bezempilo kufanele bathole umgomo ngokushesha ngoba uma bephuma ezibhedlela baya emindenini okusho ukuthi nayo ingase itheleleke uma bengagonyiwe.BANQUME ukusebenzisa amakhambi esintu ukuze bazivikele kubhubhane lweCovid-19, othisha abamaka amaphepha ka-matric ezikhungweni ezehlukene KwaZulu-Natal.Kuthiwa abanye othisha baqale ukumaka sebevele behaqwe yilolu bhubhane, olubuye ngamandla ngehlandla lesibili. Omunye wothisha abamakela e-Adams College, ngaseManzimtoti uveze ukuthi baxube amakhambi esintu okubalwa namaqabunga kagamthilini, base begquma ukuze bazivikele  kwiCovid-19. Uthe othisha bayazama ngayo yonke indlela ukugxila emsebenzini wokumaka yize bethola imiyalezo ngokushona kwezihlobo nabangani babo ngenxa yeCovid-19. Kwenzeka lokhu nje kuvele ukuthi inqwaba yothisha eLimpopo, ibuyele emakhaya yalaxaza ukumaka ngenxa yalo ubhubhane. UMqondisi jikelele wemfundo kuzwelonke uMnuz Mathanzima Mweli, uthe ukumaka kuqhubeka kahle ezifundazweni zonke, wathi bakwazile ukuvala izikhala zalabo abahoxile emva kokutholakala ukuthi sebehaqekile. Uthe bangu-45 000 othisha abamakayo ezweni lonke. Uhlabe ikhwelo kubo bonke othisha abamakayo wathi baqikelele ukuthi balandela imigomo yokuzivikela, okubalwa ukugqoka izifonyo nokuqhelelana.ODOKOTELA bathi bekuvele kulindelekile ukuthi umgomo i-AstraZeneca ungalwi ngokuphelele negciwane iCovid-19 eselizishintshile elitholakale eNingizimu Afrika.UDkt Angelique Kotze umengameli wenhlangano yodokotela iSouth African Medical Association (SAMA),  uthe imiphumela ekhomba ukuthi lomgomo awuvikeli ngokuphelele awubamangazanga ngoba bebevele bekucabanga ukuthi kungenzeka ungasebenzi ngenxa yokuthi igciwane selizishintshile."Okwenzeke  kuleli kuyenzeka nakwamanye amazwe. Maningi amanye amazwe athenge imigomo engakabi nalo ulwazi lokuthi leyo  migomo izosebenza yini. Ngasohlangothini lwethu akukhona ukuthi umgomo awusebenzi, umgomo uyasebenza kodwa awuyilungele iNingizimu Afrika ngoba igciwane lizishintshile,"  kusho uDkt Koetze.Uqhube wathi uyazi ukuthi abantu abaningi bebejahe ukuthi kugonywe ukuze babuyele empilweni ejwayelekile  okuyinto okungelula ukuthi yenzeke."Noma ngabe abantu bebegomile bebesazoqhubeka bafake izifonyo baqhelelane ngoba igciwane liyashesha ukuzishintsha. Ukugoma okwamanje yikhona okungasisiza ngoba alikabi khona ikhambi nakho ukugoma kumele kube yinto esheshayo igciwane lingakazishintshi,"  kusho yena.Uthe miningi imigomo esahlolwa ezongena emakethe  maduze kuleyo migomo  uthe kungenzeka ube khona olungele iNingizimu Afrika.UDkt Julio Oliviera weNyuvesi yaKwaZulu-Natal, uthe kubalulekile ukuthi iNingizimu Afrika isebenzise umgomo ososiza ekutheni kunciphe abantu abazodinga ukulaliswa esibhedlela ngoba inkinga enkulu ukugcwala kwezibhedlela.UNgqongqoshe wezeMpilo uDkt Zweli Mkhize ukumisile okwesikhashana ukusatshalaliswa komgomo  obuhlelelwe ukugoma abasebenzi bezempilo abangu-1 million."Ukumiswa komgomo okwesikhashana, kungenxa yokuthi ososayensi bethu basazocwaninga bathole ukuthi singawusebenzisa kanjani lo mgomo. Izinhlelo zokugoma abasebenzi bezempilo zizoqhubeka ngomgomo iJohnson &Johnson nePfizer okulindeleke ukuthi ifike kuleli emasontweni azayo,"  kusho yena.USolwazi Shabir Madhi weWits University  obehola ithimba ebelenza ucwaningo lwe-AstraZeneca ne-Oxford uthe lisekhona ithemba lokuthi nakuba lo mgomo ungamvikeli umuntu ukuthi abe nezimpawu ezincane zeCovid-19 kodwa uyamvikela ekutheni agule kakhulu."Ucwaningo luveza ukuthi nakuba igciwane lizishintshile  kodwa ingxenye enkulu yalo ayishintshile okusho ukuthi usengamvikela umuntu ekutheni agule kakhulu aze adinge ukuya esibhedlela,"  kusho yena.Unobhala weNehawu uMnuz Zola Saphetha uthe: “Ukuzishintshashintsha kwegciwane kusho ukuthi kumele kuhlale kwenziwa ucwaningo olubheka ezinye izindlela ezingenziwa uma kwenzeka igciwane lizishintsha  singazitholi sigidagida ndawonye. Ukugoma yikhona okungasiza ekutheni iCovid-19 ingasabalali ngoba ukuqhelelana akuyona into okulula ukuthi yenzeke kwabanye abantu njengoba behlala abanye besebenza ezindaweni ezingakuvumeli ukuthi baqhelelane ngoba zazingakhelwe ukuthi kuqhelelwane, ”  kusho uSaphetha. I-France izokweseka i-Afrika ngemigomo yeCovid-19 engu-30 million.UMengameli wakuleli uMnz Cyril Ramaphosa ongusihlalo we-African Union, ngoLwesihlanu umemezele ukuthi uhulumeni waseFrance uzibophezele ekutheni unikele ngemigomo engu-30 million, ezofakwa ohlelweni lokuthenga ngokubambisana imigomo iCovax.“Singamazwe ase-Afrika sijabule kakhulu ngalo mnikelo njengoba uhulumeni wakuleliya lizwe ezonikela ngemigomo uphinde unikele  ngemali engu-500 wama-Euro ozofakwa ohlelweni lwamazwe ase-Afrika lokuthenga imigomo,” kusho uRamaphosa.URamaphosa ubekhuluma eNyuvesi iPretoria ngemuva komhlangano noMengameli waseFrance, uMnuz Emmanuel Macron. Uthe bebedingida ngezindlela zokulwa nobhubhane lweCovid-19 , ukushintshashintsha kwesimo sezulu, ukuphepha nokuthi lamazwe angasebenzisana kanjani.“Asikwazi ukulokhu silinde kulayini ukuthi kufike ithuba lethu lokuthi lokuthenga imigomo esinethemba lokuthi yiyo ezohlenga isizwe kulolu bhubhane. Ukulinda kwethu isikhathi eside kusibeka engcupheni yokuthi abantu abaningi bahaqwe yilolu bhubhane ,”  kusho uRamaphosa.Uqhube wathi amazwe ase-Afrika asebenzisana ngokubambisana  kwezempilo ukuze abhekane nalolu bhubhane. Uthe lokhu kwenzelwa ukuthi wonke amazwe akwazi ukuhlonza abaneCovid-19.UMacron uthe bazimisele ngokweseka iNingizimu Afrika ne-Afrika yonkana ukuze izikhiqizela imigomo yeCovid-19 . Uthe kudingeka ukuthi kungabi nezimfihlo mayelana nokuthi imigomo ibiza malini."Okunye okumele kubhekisiswe ukuthi kusetshenziswe isayensi nobuchwepheshe ukuze kukhiqizwe imigomo. Ukuze kwenzeke lokhu sidinga ukuthi sitshale izimali emkhakheni wesayensi. I-Ningizimu Afrika ne-Afrika izothola ukwesekwa ukuze ikwazi ukuzikhiqizela eyayo imigomo,” kusho uMacron.Ephawula ngodaba lwenkampani yezokuxhumana eqashwe wuMnyango wezeMpilo, iDigital Vibes uthe: " Ungqongqoshe ungazisile ngophenyo olwenziwa iSpecial Investigating Unit. “KELLY JANE TURNER noPHILI MJOLIISIKHUNGO esigunyaza ukusetshenziswa kwemithi kuleli, iSouth African Health Products Regulatory Authority (Sahpra), sesikugunyazile  ukusetshenziswa kwamaphilisi abulala amazenze nezikelemu ezilwaneni, i-ivermectin,  ekwelapheni iCovid-19.Lesi sikhungo izolo, sithe ukusetshenziswa kwala maphilisi ezigulini ezineCovid-19  kuzolawulwa. Sithe ukuvumela ukuthi amaphilisi asetshenziswe  sikwenza ngoba sizwelana nomphakathi njengoba leli gciwane liwuhlalise lubhojozi. UDkt Boitumelo Semete-Makokotlela uthe: "Lokhu akusho ukuthi sesishintshile kulokhu ebesikusho phambilini, kokuthi abukho ubufakazi besayensi obukhomba ukuthi la maphilisi ayayelapha iCovid-19. Kepha, njengesikhungo sibe nokubonisana, sabheka ukuthi yini engenziwa njengoba sibhekene naleli gciwane elenza ukuthi singakwazi ukwenza izinto ngendlela ebesingenza ngayo ukube belingekho. Abasebenzi bezempilo basazozifaka izicelo kulesi sikhungo uma kuneziguli abafuna ukuzelapha ngawo.“ Uqhube wathi imininingwane mayelana nohlelo oluzolandelwa izodalulwa ezinsukwini ezizayo. “Sinethemba lokuthi ukuvunyelwa kwalawa maphilisi ukuthi asetshenziswe ngendlela elawulekayo, kuzovala  imakethe ebese ivulwe osomathuba ebese bewadayisa ngendlela engafanele.” Uthe uhlelo lokwelashwa kweziguli ngala maphilisi olusazodalulwa luzovuleleka kuzo zonke iziguli kodwa odokotela nabasebenzi bezempilo kuzoba nemithetho okumele bayilandele. NgoMsombuluko i-AfriForum nabanye odokotela bafake lesi sikhungo noNgqongqoshe wezeMpilo kuleli uDkt Zweli Mkhize enkantolo,  befuna ukuthi kugunyazwe ukusetshenziswa kwala maphilisi. Bebekhala nangokuthi abalimi okuyibo abawasebenzisa kakhulu la maphilisi, abasawatholi emakhemisi ezilwane kanti uma bewathola aseyabiza. Odokotela abangaphezulu kuka-500 bakuleli ngeledlule babhalele uMengameli Cyril Ramaphosa noDkt Mkhize, becela ukuthi lusheshiswe uhlelo lokuhlolwa kwalamaphilisi kubantu. Kule ncwadi babalule nokuthi la maphilisi ayasetshenziswa nakwamanye amazwe.PHILI MJOLIINHLANGANO egunyaza ukusetshenziswa  kwamakhambi kuleli, iSouth African Health Products Regulatory Authority (SAHPRA),  inxusa odokotela ukuthi bagweme ukwelapha  abaneCorona  ngamaphilisi asetshenziselwa ukubulala amazenze nezikelemu ezilwaneni  i-Ivermectin, kuze kube ayaqinisekiswa ukuthi aphephile ukusetshenziswa kubantu.Kuleli, i-Ivermectin ibhaliselwe ukuthi ibulala amazenze nezikelemu ezilwaneni , ayigunyaziwe ukuthi isetshenziswe kubantu kodwa muva nje abanye odokotela bayisebenzisela ukwelapha iziguli ezineCovid-19 .I-SAHPRA esitatimendeni sayo esithunyelelwe abezindaba, ithe kuyenzeka ikugunyaze ukuthi  i-Ivermectin isetshenziselwe ukwelapha izintwala notwayi kubantu, uma kufakwe isicelo esichaza ngezizathu.Le nhlangano ithi kuyakhula ukusetshenziswa kwala maphilisi ukwelapha iCovid-19 kanti akuvumelekile. NgoLwesine kubanjwe indoda  ebiphuma Dubai esikhumulweni sezindiza iKing Shaka Airport,  iphethe la maphilisi angabiza uR100 000.NgoLwesihlanu isibhedlela esiseThekwini, i-Ahmed Al-Kadi (AAK), sibekwe icala lokwephula umthetho olawula ukukhishwa kwemithi, iMedicines and Related Substances Act , ngemuva kokuthi kutholakale usokhemisi wakhona enikeza isiguli la maphilisi.Esinye seziguli esinikezwe lawa maphilisi  kulesi sibhedlela sibikele amaphoyisa neSAHPRA ukuthi sinikezwe lamaphilisi, uma sekuphenywa nebala kwatholaka ukuthi lokhu kwenzekile.UMnuz Yuven Gounden okhulumela iSAPRAH,  uthe usokhemisi onikeze isiguli amaphilisi nomphathi wesibhedlela, babekwe icala lokwephula umthetho olawula ukukhishwa kwemithiUMNYANGO wezeMpilo kuleli awunazo izinhlelo zokuwubuyisela emuva umgomo weCovid-19, i-AstraZeneca okuvele ukuthi awulwi ngokuphelele negciwane lakamuva leCorona eselizishintshile elitholakale kuleli.UNgqongqoshe walo Mnyango uDkt Zweli Mkhize, izolo uthe okwamanje ososayensi bakuleli ngokubambisana nabenhlangano yezempilo emhlabeni, iWorld Health Organisation(WHO) basahlola ukuthi lo mgomo ungasetshenziswa kanjani. Kulindeleke ukuthi emasontweni amabili ezayo ososayensi babe naso iseluleko.UDkt Mkhize ubechaza ngokuthi ngabe umnyango usukuphi nohlelo lokuqala ukugoma abasebenzi bezempilo obekuhlelwe ukuthi luqalwe ngesonto elizayo obekubukeka sengathi ngeke lusaqhubeka ngendlela obekuhlelwe ngayo ngoba  umgomo i-AstraZeneca obusuthengiwe  kutholakale ukuthi awulwi ngokuphelele negciwane eselizishintshile, i501Y.V2 elitholakale kuleli. " Sengike ngathintwa ngamanye amazwe ethi afuna ukuthi siwadayisele lo mgomo ngoba wona awanalo igciwane eselizishintshile i501Y.V2. Okwamanje asikathathwa isinqumo sokuthi udayiswe sisafuna ukuqale sibe nesiqiniseko sokuthi ayikho yini indlela yokuthi siwusebenzise. Uma kungase kutholakale ukuthi ayikho sizoqale sizame ukuthi siwushintshe ngomunye umgomo okwazi ukulwa naleli gciwane, uma sihluleka sesingakucabanga ukuwudayisa. Esinesiqiniseko sako ukuthi imali esetshenziswe ngesikhathi uthengwa ngeke ilahleke,"  kusho yena .Uthe ohlelweni lokusatshalaliswa komgomo weCovid-19 oluholwa iWHO, iCovax nolwase-Africa,  i-African Vaccine Acquisition Task Team (AVATT)  sebesifakile isicelo sokuthi bashintshelwe ngomunye umgomo bangabe besanikezwa i-AstraZeneca. Uthe uhlelo lokugonywa kwabasebenzi bezempilo luzoqhubeka njengoba bekuhleliwe kuzosetshenziswa umgomo, iJohnson&Johnson ucwaningo oluveze ukuthi iyalwa negciwane i501Y.V2 nePfizer" IJohnson&Johnson izofika kuleli ngesonto elizayo, skhulume nabakhiqizi bayo ukuthi bayithumele kuleli ngaphambi kwesikhathi ebesihleliwe phambilini. Isibalo somgomo ozofika sizodalulwa uma sesiphothule zonke izingxoxo. Ingxenye yomgomo esizonikezwa wona owocwaningo ngeke siwukhokhele kodwa uma kuba khona isidingo sokuthi ukhokhelwe sizokhokha ngoba siwudinga ngokushesha,"  kusho yena.Uphinde wacacisa ngePfizer okuthiwa idinga ukuhlala endaweni ebanda kakhulu wathi, izogcinwa kuma-laboratory asebenzisa izindawo ezinokubanda okufanayo nokudigwa yilo mgomo." Lo mgomo ufika ugoqwe ngento efakwe amaqhwa ekalelwe  isikhathi. Abukho ubungozi bokuthi kungenzeka wonakale,"  kusho yena.MBALI KHANYILESIYANDA isibalo sabasebenzi bezempilo abahaqwa yiCovid-19 KwaZulu-Natal.UNgqongqoshe wezempilo kulesi sifundazwe uNkk Nomagugu Simelane-Zulu,  uthe umnyango uthole emasontweni edlule ukuthi siyanda isibalo asabasebenzi bezempilo abatheleleka ngegciwane. Uthe kubona kubalwa osonhlalakahle, odokotela, omabhalane, abahlengikazi nabanye abasebenza ngaphakathi ezibhedlela ezehlukene esifundazweni. Ngokwezibalo zomnyanyo bangu-38 abasebenzi okutholakale ukuthi baneCovid-19 e-Addington kule nyanga. Kulesi sibalo kubalwa odokotela abahlanu, abahlengikazi abangu-11, nabasebenzi abangu-22 abalekelela emagunjini eziguli. ONGOTI bezempilo bathi asikho isizathu sokuthi kube nguhulumeni kuphela onegunya lokuthenga umgomo weCovid-19.USolwazi uSchabir Madhi waseWits University, ohola ithimba elenza ucwaningo ngomgomo i-Oxford Astrazaneca kuleli, uthi akaziqondi izizathu zokuthi kungani igunya lokuthenga umgomo kungelikahulumeni kuphela.Uthe akwaziyo ukuthi lesi sinqumo sizokwenza ukuthi lo mgomo ungatholakali kalula ngesikhathi kusaqalwa  ukugoma ngoba uhulumeni kuphela ozobe ewusabalalisa.Usho kanjena nje izinhlangano zomphakathi zifake  enkantolo uMnyango wezeMpilo kuleli ngalesi sinqumo."Ukubambisana kubalulekile ukuze umgomo usheshe ufinyelele kubantu futhi kusiza nangokuthi izinsiza ezikhona ophikweni oluzimele nolukahumeni kuyabanjiswana ngazo. Okwamanje uhulumeni akakalidaluli isu analo lokuthi lo mgomo uzosatshalaliswa kanjani," kusho uSol Madhi.Uthe umgomo ozofika kuqala uhulumeni uzoba nayo indawo yokuwugcina kodwa uma sekufike eminye ethengiwe akazi ukuthi ikhona yini indawo eyenele  ebandayo engakwazi ukuwugcina."Enye into abantu abazibuza yona ukuthi kazi kuzothatha isikhathi esingakanani ukuthi umgomo ufinyelele kubantu uma usufikile kuleli ngoba uhulumeni kuyenzeka imithi ayibhadlise endaweni yokugcina izimpahla ekubeni iziguli ezikhungweni zezempilo zibuyela emakhaya zingayiphethe imithi yazo, kuthiwa ayikho kanti iduve kulezi zindawo ezigcina izimpahla,"  kusho yena.Uthe ngokwakhe akubalulekile kakhulu ukuthi ubani othenge umgomo, okubalulekile ukuthi ufinyelele kubantu ngesikhathi ungahlali emashalofini uze uphelelwe yisikhathi.Uthe lokhu kuqagela kuzoqedwa ukuthi uhulumeni adalule uhlelo lwakhe.AMAZWE omhlaba okubalwa nelakuleli, ahleli lubhojozi njengoba sekubalwa izinsuku ngaphambi kokuthi uphele unyaka ngoba awazi ukuthi igciwane lecovid-19 eselizishintshile i-omicron, lizosiphatha kanjani.Lolu hlobo lwegciwane luhaqe abantu abaningi ngesivinini kanti kumanje sisesigabeni sesine sokuhlasela kwecovid-19, futhi kusekuningi okungaziwa ngalo.Ososayensi basalicwaninga futhi kunethemba lokuthi kungenzeka kungabi kubi kakhulu ngoba ingxenye yabantu isigomile. Okwamanje kuthiwa ukugoma yikho kuphela okusiza abantu abahlaselwa yigciwane, ukuthi bangaguli kakhulu. Kepha kusenabantu abaningi kuleli, abangayingeni indaba yokugoma ngemva kokuba kuvele ukuthi i-omicron iyabahlasela nabantu abasegomile, yize bengaguli kakhulu uma beqhathaniswa nabangagomile. Okunye okwenza abantu babemanqikanqika ngemigomo ukuthi umgomo kuthiwa wehlelwa ngamandla emuva kwezinyanga eziyisithupha umuntu egomile, bese kudingeka ukuthi agome ngomunye wokwengeza amandla,(booster shots). Abasebenzi bezempilo abayingxenye yocwaningo iSisonke, sebeqalile ukugoma ngomgomo wokwengeza amandla okhiqizwa iJohnson&Johnson. Isikhungo esigunyaza ukusetshenziswa kwemithi kuleli, iSouth African Health Products Regulatory Authority (SAHPRA), sisanda kugunyaza amabooster shot akhiqizwa yiPfizer. I-omicron ilandela idelta ebihlasele kakhulu ngoJulayi, ngesiwombe sesithathu secovid-19.Ukuhlasela kweCorona kuveze izinkinga eziningi kwezempilo njengoba kuvela ukuthi kunezivumelwano ezingalandelwa ngamanye amazwe, futhi zenziwa eminyakeni edlule, ezinjenge-Abuja Declaration. Lesi sivumelwano sasayinwa yiwo wonke amazwe ngesokuthi amazwe engeze ibhajethi yezempilo emazweni awo  ngo-15% njalo ngonyaka. Lesi sivumelwano senziwa ngo-2000 kodwa kuze kube manje amazwe amaningi athi ayikho imali eyengeziwe ayibekele ezempilo. Kuthe uma kugasela iCorona, kwacaca ukuthi kuningi okusamele kwenziwe ukuze kuthuthukiswe ezempilo zikwazi ukubhekana nomthamo weziguli.Kuvele ukuthi i-Afrika, ayikwazi ukuzikhiqizela imigomo yethembele emazweni aphesheya. Imigomo yeCovid-19 ayithenga phesheya njengoba ihlasele emhlabeni wonke, kanti nabanikazi bezinkampani ezikhiqiza imigomo, baqala ngokukhiqizela amazwe  abo. Amazwe aphesheya yiwo atshala imali eningi yothuthukisa ezempilo e-Afrika. Njengoba kuhlasele ubhubhane ukwelashwa kwezinye izifo kuphazamisekile ngoba bekubhekelwe lona kanti lokhu kungadala ukuthi ngesikhathi esizayo kube nezinkinga ngoba izifo zingase zingalawuleki.Ukuhlasela kweCorona edala isifo secovid-19, kuholele ekutheni amazwe ehluleke ukufeza amasu okuqeda isandulela ngculazi ngo-2030, ngokuthi kulo nyaka u95% wabantu bazihlole ukuthi abanayo yini iHIV, u95% wabantu okutholakale ukuthi unegciwane uqale imishanguzo yokuthithibalisa igciwane, kuthi u95% kube ngowabadla imishanguzo ukuthi igciwane lingabe lisabonakala egazini, i-95-95-95. INingizumu Afrika beyizibekele ukuthi izokwenza u-90-90-90, nayo yehlulekile ukufeza lokho ngenxa yokuhlasela kwegciwane.ObewuNgqongqoshe wezeMpilo kuleli uDkt Zweli Mkhize, wesule esikhundleni sakhe emuva kokuthi umbiko wophiko oluyisipesheli, iSpecial Investigating Unit (SIU), oveze ukuthi umndeni wakhe wahlomula ngokuthi kunikezwe inkampani yezokuxhumana iDigital Vibes, ithenda uR150 million. Okunye okwethuse umphakathi kulo nyaka ukuvela kwevideo ekhombisa izitshudeni zakuleli ezifundela ubudokotela eCuba,  zishaywa ngamaphoyisa akulo leliya lizwe. UMnyango wezeMpilo wathi uthole ukuthi bekunephathi yesinye sezitshudeni kodwa awazi ukuthi kungani kugcine sekufika amaphoyisa. Wathembisa ukuthi umbiko ophelele uzokwethula uMnyango wezangaPhandle, kepha  kuze kube yimanje ubungakethulwa lowo mbiko.USUKU olubhalwe emgomeni olusho ukuthi uphelelwa nini isikhathi alusho ukuthi uzobe sewonakele.Usihlalo wekomiti eleluleka umkhandlu wongqongqoshe  ababhekele iCovid-19 kuleli, iMinisterial Advisory Committee (MAC) , uSolwazi Abdool Salim Karim, uthe kunokudideka kubantu mayelana nokuthi umgomo weCovid-19, i-AstraZeneca obhalwe ukuthi uzophelelwa yisikhathi ngo-Ephreli bacabanga ukuthi ngemuva kwalokhu uzobe sewonakele.Echaza ngalokhu uthe imigomo emisha  siyelulwa isikhathi esisuke sibhalwe kuyo ngoba esisuke sibhaliwe kusuke kungesokuthi uhlolwe ukuthi ungaqhubeka uhlale isikhathi esingakanani ngoba kusuke kungakaziwa ngoba usuke umusha." Kungenzeka uhlale ezinye izinyanga eziyisithupha kuya kweziyisishiyagalombili usasesimeni,"  kusho yena.Uthe umgomo we-AstraZeneca ngeke ulahlwe, ososayensi basawuhlola ukuthi ungasetshenziswa kanjani." Esikwaziyo ngalo mgomo ukuthi ulwa nokuthi abantu bagule kakhulu baze balaliswe ezibhedlela kodwa ubavikela kwi-Covid-19 engazishintshile. Esingakwazi ukuthi ngabe wenza okufanayo yini kuleli gciwane eselizishintshile elihlasela abantu abaningi kuleli," kuchaza uSolwazi Karim. .Uthe u80 kuya ku90% wabantu bakuleli bahlaselwa yigciwane elisha eselizishintshile,  abahlaselwa iCovid-19 engazishintshanga balinganiselwa ku-10%.Uthe abakhiqizi bemigomo abaningi sebeqalile ukwenza eminye imigomo  ezoba yisengezo  esizobhekana nezingxenye zegciwane eselizishintshile okwaziwa nge-reboost." Okumele sikuqonde ukuthi impilo ngeke isabuyela esimeni ebiyiso ngaphambi kweCovid-19 ngoba igciwane kubukeka sengathi lizolokhu lizishintsha ukuze libe namandla kakhulu. Ezinyangeni ezintathu kulindeleke ukuthi sibe nesivuvu sesithathu, asazi noma siyobe sesifika negciwane eseliphinde lazishintsha futhi. Ngasekupheleni konyaka silindele ukuthi kube nesinye isivuvu. Kusazophela iminyaka eminingi silwa naleli gciwane. Okusho ukuthi uma ugomile kusengenzeka uphinde ugome nge-reboost  uma igciwane selizishintshile,"  kusho yena.Usho kanjena nje uMqondisi wenhlangano yezeMpilo eMhlabeni, iWorld Health Organisation (WHO),  uDkt Tedros Ghebreyesus, uthe le nhlangano ijube ithimba longoti bemigomo , iStrategic Advisory Group of Experts on Immunization (SAGE) ukuthi bacubungule imiphumela yalolu cwaningo bese benza izeluleko ezifanele." Lolu cwaningo ngabantu abayisibalo esincane, abaphile kahle, sidinga ukwazi ukuthi ngabe lo mgomo uyalwa yini nokugula kakhulu ngenxa yeCovid-19,"  kusho yena. ABAYIZWA kahle eyesiphakamiso esenziwe uMengameli wakuleli, uMnuz Cyril Ramaphosa, sokuthi kucutshungulwe ukuthi ngeke yini ukugomela iCovid-19 kwenziwe kube yimpoqo kweminye imikhakha ukuze kuvikelwe abantu?URamaphosa uthe kunethimba eliqokiwe elizocubungula libheke ukuthi lokho kungenzeka yini nokuthi kungenziwa kanjani? Umengameli ulinganise ngokuthi kungabhekwa ukuthi ezindaweni ezihlanganisa umphakathi kuvunyelwe abantu abagomile kuphela kanti namanyuvesi nawo athi ngonyaka ozayo kungase kuvunyelwe abafundi abagomile kuphela ukuthi bafundele ngaphakathi.USolwazi Abdul Karim Salim uthe okunye okungenziwa njengoba kunokwesaba ukuthi igciwane lakamuva i-Omicron lisabalala kakhulu, ukuthi emicimbini engaphakathi kuvunyelwe abantu abagonile kuphela ngoba mancane amathuba okuthi uma bethola leli gciwane bagule kakhulu.Lesi siphakamiso kwabanye siyezwakala kodwa abanye bathi ngesikhathi kwethulwa umgomo weCovid-19 kuleli, kwathiwa kuzogoma abathandayo manje sekushintshile ukudla epuletini.UNkk Lethiwe Dlamini waKwaMashu, uthe ubengakagomi ngoba ubesafuna ukubona ukuthi abagomile baphila kanjani, manje usezwa kuthiwa kungase kube yimpoqo ukugoma.“Kuqale kwathiwa kugoma othandayo, kwabuye kwathiwa abaneminyaka ethile bazonikezwa amavawusha, manje sekuthiwa kunezindawo okungenzeka abangagomile bangangeni kuzo, kanti lo mgomo unani le okumele sonke siyithole? Kunani kanti uma ngingathandi ukugoma ngoba umzimba wami futhi imina engizogula” “Ibuhlungu le nto eyenziwa uhulumeni. Kungukusivalela ekhoneni phela lokhu kokuthi kuthiwe kukhona lapho ongeke ungene khona uma ungagomile,” kusho yena.UMnuz Sizwesakhe Thabethe uthe ngabe kungcono ukuthi uhulumeni uvulele nabelaphi bendabuko ukuthi nabo bakhiphe eyabo imithi ukuze abangawuthandi umgomo baphephele kubo.“Abanikwa ngani ithuba abelaphi, sizwe ukuthi bona behluleka kuphi? Sabeleselwa ngemigomo okuthiwa umuntu uzolokhu ebuyela ngemuva kwesikhathi esithile eyogoma. Zolo lokhu, besitshelwa ukuthi abezempilo bazophinde bathole imijovo futhi ngoba lo mgomo abagoma ngawo usuphelile egazini. Kusho ukuthi sizoba ukudla komjovo njalo nje?” kusho yena  UNksz Nthethelole Mabuyakhulu waseThekwini, uthe bezwa kuthiwa nabantu abagomile kuyenzeka bagule.“Abantu akumele baphoqwe ukuthi bajove, kumele umuntu azikhethele yena. Njengoba kuza isiwombe sesine seCovid-19, umuntu ojovile uyafana nongajovanga ngoba asikho isiqiniseko sokuthi uma ugomile ngeke ikuphathe i-Covid 19. Asiwazi amandla aleli gciwane elisha ukuthi mangakanani,” kusho uNksz Mabuyakhulu.UMnuz Sofa Ngubane uthe kubalulekile ukugoma njengomuntu osebenza ngokuthutha abantu.“Kuyangiphoqa ukuthi ngigome njengoba ngenza umsebenzi waka-Uber, ngokuhamba kwesikhathi bazothi angiveze ubufakazi ukuthi ngigomile ukuze ngizoqhubeka nokusebenza,” kusho uNgubane.UMnuz Enerst Leteane waseMafikeng uthe uyabagqugquzela abantu ukuthi bagome.“Mina anginankinga nokugoma, ngigomile konke kuhamba kahle. Akukho la ngigula khona .Kungakuhle kakhulu ukuthi abantu bagome,” kusho Leteane.UNksz Lindiwe Mokhace uthe: “Mina ngiyitshele kahle indodakazi yami ukuthi ingake ilinge igome ngoba asazi nokuthi yini efakwe phakathi. Kubalulekile ukuthi saziswe ukuthi yini abasifaka yona emzimbeni yethu ukuze uma kwenzeka ugula, ukwazi ukuzelapha. “Asibazi nobungozi bale nto abasijova ngayo. Njengoba kunabantu abagome ngomgomo ojova ngawo kabili, sekomela bagome okwesithathu njengoba kukhulunywa ngama-booster shots, ekubeni singazazi nezimpawu zaleli gciwane elisha. “Angivumelani neze nokuthi kugonywe izingane zethu. Izinto zepolitiki zonke lezi manje, nathi basifaka kuzona.”UNkk Nonhlanhla Nzuza uthe: “Inkinga yami ukuthi uma ngijovile ngiyagula, ngifisa sengathi bangabhekelelwa abantu abaguliswa umjovo. Uma bethi sigome ngenkani kusho ukuthi abanye bethu bayogula. Akukho engingakwenza uma bephoqa ukuthi abantwana besikole bagome, kumele ngivumele umthetho kahulumeni.”UNksz Nompilo Khumalo uthe: “Abantu abake bagome baba nenkinga, umuntu agcine esegula ngenxa yokuthi uphoqwe emsebenzi ukuthi agome. Ngikhuluma nje usisi engihlala naye waphathwa isiyezi waquleka. Uhamba imitholampilo ngenxa yokugomela i-Covid 19. Abakwazi ukuziba ukuthi lo mjovo uyabagulisa abantu. Abakwazi ukusigoma ngenkani.”U-Advocate Modidima Mannya, uthe uhulumeni unejoka lokuvikela amalungelo abantu, ngakho akukwazi ukuvunyelwa umuntu okwaziwayo ukuthi unobungozi bokuthi athelele abanye ngeCovid-19 ahlanganyele nabanye abantu.“Uhulumeni ngeke aphoqe abantu ukuthi bagome kodwa angakwazi ukushaya umthetho wokuthi kuvikelwe abasengcupheni,” kusho u-Advocate Mannya.